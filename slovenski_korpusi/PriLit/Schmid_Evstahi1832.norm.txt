EVSTAHI. 
Povest iz pisem Krištofa Šmida. 
Na svetlobo dal Jožef Burger, duhovnik v Ljubljanski duhovščinici. 
V Ljubljani. 
Natisnil Jožef Blaznik, 1832. 
Ima na prodaj Leopold Kremžar, bukvovez pod Trančo Nro. 12. 
V natis teh bukev so milostljivi knez Gospod Gospod Antoni Alojzi, Ljubljanski škof, dovolili 2. dan kimavca 1832. 
Joanu B ….. 
Prijatel! 
Si postavil Matiju, svojemu bratu, ki je v Tvojih rokah umrl, na grob znamene, in si nanj napisal v sredi: 
»Prezgodaj tvoje je koščice V grob položil smrt’ vihar; Bi bile kmal’ mlade ročinje Boga Bogu dajale v’ dar. 
Po tebi noč in dan vzdihujem; Al’ bratec« ne te več nazaj. Pa videti te pričakujem Veselega kdaj v raje’.« 
ob kraju: 
»Le truplo tvoje te počiva; Per Bogi, upam, duh je tvoj. Zakaj oko solze preliva? — V’ nebesih tudi brat si moj.« 
Nikar ne jokaj! Vzemi v dar te bukvice, in beri. V nih je kdaj Tvoj preljubi brat tolažbo našel; v nih se bo tudi Tvoje srce potolažilo. 
Jožef B ….. 
Predgovor. 
Kdor išče blagosti ali večne sreče v nebesih, jo bo v nadlogah našel. Kdor jo v resnici išče, mu ni nobena nadloga pretežavna, se prizadeva, se trudi, se upira, se poti, in pretrpi rad vse težave, da bi le dosegel, po čemur naša duša hrepeni. 
Tako prizadevanje se najde v življenju svetega Evstahia, ki je popisano v tej knjižici po večjem tako, kakor so ga učeni in sloveči pisavci, na priliko, Kombefizi, Baroni, Papebrohi, Tillemont, Baillet in še drugi nam izročili. Njegovo življenje je polno pravega krščanskega duha, pravičnosti, usmiljenja, pohlevnosti, ponižnosti, potrpežljivosti, strahu Božjega in Božje ljubezni; duha, ki svet in njegove slepotije zaničuje, in imenitni človekov poklic v sebi in v drugih čisla in česti; ki uživa časno blago, kakor da bi ga ne užival; je vesel, če ga ima; je vesel, če ga nima; ga lahko pogreši, če mu je odvzeto; ki raju vse pretrpi, raju celo usmerje, kakor da bi Boga razžalil. Njegovo življenje je tudi lep zgled neskončno modre in dobrotljive previdnosti Božje: zgled, kako Bog svoje zveste služabnike po prečudnih nam neznanih potih k sebi vodi; kako jih s trpljenjem očiščuje, v dobrem utrjuje, in za večji blagost v nebesih pripravlja; kako jim na zadnje vse trpljenje le v njih prid obrne. 
Za tega voljo priporočim vsakemu, da naj bere življenje svetega Evstahia. Spoznali bodo, kateri ga bero, da je krščanska katoliška vera luč pravega razsvetljenja, in da je tam tema, kjer ni te luči; in videli bodo, kakšna je pobožnost pravega kristjana, kako se v mnogih okoliščinah našega življenja razodeva, koliko resnična ljubezen Božja v gorečih krščanskih srcih premore. Potlej bodo Boga tudi vedno hvalili, da jim je dal v katoliški veri rojenim biti, in ga bodo presrčno prosili, da naj jim da tudi rasti v njegovem spoznanji, trdneje nanj upati, in ga bolj in bolj ljubiti, da ga bodo kdaj obličje v obličje gledali in uživali, kakor ga sveti Evstahi že gleda in uživa. — 
J. B. 
Prva razstava. 
V križi je zveličanje. 
Sto let po Kristusovem rojstvu, pod Rimskim cesarjem Trajanom, je živel vojvoda Placid, po imenu Evstahi znan vsemu krščanskemu svetu. Partjane, sovražnike Rimljanov, je bil v več bojih premagal, in je zelo slovel po cesarstvi. Ko je bil mir storjen, je šel daleč od cesarjevega dvora, na svoj grad, pri katerem je bila bogata pristava. Tukej, v hiši svojega očeta, med vrti in vinogradi, med travniki in njivami, ga je bolj veselilo, kakor pa v Rimi, tisti čas velikem mestu sveta. Prevzetnosti in zapravljivosti, ki ste takrat v Rimu gospodovale, in ki ste bile pozneje tega mesta grob, ni mogel trpeti. Ponižno le in po starem, ko njegovi dedje, se je nosil. Akoravno je bil silno bogat vendar nič nečemernega in nepotrebnega ni bilo v njegovi hiši, tudi požrešnosti ni bilo znati. Le v red pospravljeno in čedno je moglo vse biti. In kar je še bolje, bil je dobrega srca. Njegova žena je bila zala in razumna, in mu v vsem popolnoma enaka. V edinosti in ljubezni sta živela, in pod širokim nebesam ga skoraj ni bilo srečnejšega zakona. V svojih dveh ljubeznivih sinovih sta imela posebno veselje. Starji je bil ves očetu podoben; mlaji je bil ves maternega obličja. Lepo sta se vedla, in veliko dobrega obetala. 
Kakor je bil Evstahi v vojski srčen in močen korenjak, tako je bil ob času miru dobrotljiv in usmiljen. Da so mu njegovo obilno polje obdelovali, in njegovo živino oskrbeli, je imel veliko hlapcev in dekel, kateri so bili po šegi tistega časa njegovi sužnji. Pa Evstahi jim je bil dober gospod; je častil v njih človeško natoro, in si je vse prizadel jih podučiti, jim trdo službo olajšati, in jih osrečiti. Jih ni tepel in klel, še zmerjal jih ni, ampak z ljubeznijo jih je svaril, in tudi, ko je mogel oster biti, je bilo nekaj ljubeznivega v vsem njegovem dejanju. Kedar so imeli težji dela, postavim ob setvi, košnji, žetvi, trgatvi in mlatvi, jim je dal vselej tudi kaj boljega in krepkejega jesti. Nikoli ni bil bolje volje, kakor če je svoje podložne zadovoljne in vesele okoli sebe videl. Vse je imel rad, ko svojo lastno družino, in ko dober oče v sredi svojih otrok se je srečnega štel. Več jih je iz trde sužnosti izpustil, da so bili svobodni, ako jih je za toliko srečo godne spoznal, in jim je dal še kaj kakšne dobrave, da so jo na svojo roko obdelovali, in mu le kaj malo davka od ne opravljali. Marsikateremu srčnemu vojaku, ki je pod njim služil, je kakšen kos polja izročil, in mu še hišo postavil, da je po dokončani krvavi vojski doma dobrote miru užival. Tudi ubogi tujci so se k njemu zatekali, in nobeden ni šel brez pomoči od njega. Svojega bogastva je bil le za to vesel, ker je z njim drugim lahko pomagal, in v veliko čast si je štel, da je z roko, katera je poprej meč tolikanj srečno nosila, zde mogel revežem dobrote deliti. Enega leta mu je o njegovem godu nekaj kmetov, katere je bil iz velike nadloge otel, v znamenje hvaležnosti venec iz mnogih cvetlic spletlo, in med dve omajene smreke pred njegovo hišo prepreglo. To videti je vesel svoji ženi rekel: »Lorbarjevi venci, ki so mi jih po dobljeni vojski spletali, so sicer častitljivi, pa veliko ljubši in prijetnejši še mi je tale venec iz cvetlic; v njem, glej, se svetijo solze hvaležnih src!« 
Lastina dobrega vojvoda se je iztegala med Tiburam in Prenestom, starima mestoma na Laškem, in na eni strani jo je mejil gost gozd, v katerem je bilo veliko divje zverine. Evstahi je rad vanj na lov hodil. Nekaj časa že, bi bil lahko kdo mislil, ga lov posebno mika. Cele dni je v gozdu prebil, in pa še celo prenočil je ondi ali v kaki gošči, ali pod kako pečjo v jami. Pa ravno zde ni kaj maral za lov. Vse kaj drugega ga v gozd žene, v njem se nekaj spreminja. Evstahi je zde, ko je mir, in bolj utegne, začel premišljevati, zakaj da je človek na svetu. Temota in tihota v gozdu mu je bila v to zlasti pripravna, nihče ga tu v njegovem premišljevanju ni motil in begal. Njegovi tovarši so večkrat menili, da je le kako zver pode se od njih zgubil; on pa je v senci na kakšnem štoru sedel, in globoke reči premišljeval. Zdavno že so se bili prepiri zavoljo malikovalstva in krščanstva začeli, in so ves svet omajali. Malikovalci so kristjane, kolikor je bilo v njih moči, pregnali; z ognjem in mečem so jih zatirali. Kristjani jim niso drugega imeli v bran postaviti, kakor pametno pogovarjanje in voljno potrpljenje, živo vero v Boga in svojega Zveličarja, trdno upanje boljega življenja in ljubezen do vseh ljudi, tudi do svojih sovražnikov in preganjalcev. Neizrečeno veliko kristjanov je bilo pomorjenih, grozovito neusmiljeno so jih tezali in mučili. Vendar je število kristjanov nekako prečudno večji in večji prihajalo. Ne le po mestih, ampak tudi po vaseh in samotnih pristavah se je krščanska vera razširjala. V veliko krajih so bili tempeljni malikovalcev vsi prazni, na njih altarjih se ni več darovalo. Tudi že na cesarjevem dvoru in med vojsko je bilo veliko kristjanov. 
Evstahi je nespamet in slepotijo malikovalstva bolj in bolj spoznaval. Hudo mu je delo, da so krastjane tako neusmiljeno preganjali in morili. Marsikaj kristjanov je ali prikril, ali se zanje pognal, in jim s svojo veljavo življenje otel. Je vedel, da so tudi nekateri njegovih podložnih kristjani, in jim je bil iz srca dober. Ali on sam takrat še ni bil kristjan. Premalo je še krščansko vero poznal, da bi jo bil po vredno častil in sprejel. 
Enega dne tedaj se je spet napravil na lov. Več tovaršev gre z njim, in velika množica služabnikov ga spremi. V gozdu se razidejo po svojih stanih in pobijejo veliko zverine. Proti večeru spodi Evstahi še grozno velikega jelena iz ležišča, ga gonu, in se zelo oddali od svojih tovaršev. Goša in debele korenine, ki se po gozdu naskrižem razprostirajo, so ga zadrževale; na zadnje pride do strmega skalovja, in ne more dalje. Posebno prijeten se mu zdi ta kraj, in za samotno premišljevanje je ko nalašč. Skopo le posije solnice skozi gosto cerovje in smrečje, in kratkočasno šumlja bistra vodica izmed skalovja po pesku in kamenjih. Evstahi, ves spehan, sede na utrgano skalo, se nasloni na roko, in začne spet premišljevati, kar mu je že več časa pri srci. 
»Resnično,« reče sam pri sebi, »modrega stvarnika mora svet imeti. Vse vidne stvari nam ga oznanuje. Svitalo solnice na nebu in temna goša po gozdu, strmo pečevje in bistra vodica, ki izmed njega izvira, visoka, smreka in vsak mahek, ki se ob ni ovija, vse stvari spričujejo svojega stvarnika modrost, dobrotljivost in mogočnost, vsi ga poveličujejo, vsaka po svoje.« 
»I zakaj je le človek, ki je vendar veliko imenitnejši od drugih stvari, v marsičem naj nepopolnejši stvar? Kako je to, da je on, ki s svojim umom toliko reči znajde in do konca dožene, v naj potrebnejši reči, v spoznanji svojega stvarnika, tako grozno neveden? Kaj je toliko narodov, in celo nas, mogočne in prebrisane Rimljane, tako premotilo, da kamenje in les po božje čestitamo in molimo? Kako je to, da od njega, ki je vse ustvaril, tako malo vemo? Zakaj se nam ne da bolje spoznati? Oh, kaka žalostna pergodba je mogla človeški um tako otemniti in razdejati, da se je tako daleč od pravega spoznanja zgubil, in da je na zadnje v tako strašno slepotijo zabredel!« 
»S človeško krepostjo in pobožnostjo ni nič bolje ko s človeškem spoznanjem. Zakaj mi je zgled človeške popolnosti pred očmi, in jo ne morem doseči? Kako je to, da spoznamo, kaj je prav in dobro, in da nam to tudi dopade; storimo pa le vendar, kar je hudobno, in kar studimo? Od kod je to razprtje v človeku? Kako je to, da so ljudje tako spačeni in razuzdani, tako zakopani v pregrehe, vsi drugačni, kakor bi mogli biti? Oh, kako se mi dostikrat gnusi, ko slišim od hudobij, katere so ljudje že počeli! Pa kaj tožim čez druge hudobije? Le sam v sebe naj pogledam. Svet me ima sicer poštenega in dobrega moža, pa koliko si moram očitati! Kolikokrat sem se vdal svojemu hudemu nagnjenju in hudobnim strastim! Koliko dobrega sem opustil, kar bi bil lahko storil! Kolikokrat sem pri svojih dobrih delih le človeške hvale iskal! In kaj me hoče zavoljo preteklega umiriti, kaj me storiti tako popolnega, kakršnemu mi nekaj v meni biti veleva! Pač res, človek je slaba, grešna stvar, ki si sama ne ve pomagati!« 
»In oh, v koliki revi je človek na zemlji! V joku in ves nezmožen pride na svet, v bridkosti in težavah gre iz sveta. In njegovo življenje — oh, kako je polno nadlog, bolezen in skrbi! In če je tudi vse svoje dni zdrav, v veselju in obilnosti, kako kmalu ga vse to mine! Kako mu že spomin v smrt vse sladkosti tega sveta ogreni! Koliko srečnejša je ptica tam na drevesu, ki veselo poje, nič ne ve od svoje prihodnje smrti! — In kakšna je potlej po smrti z nami? Kar z očrni vidimo pri človeku, njegovo truplo; to je potlej prah in pepel. Kaj pa se z dušo zgodi, o kateri mi Rimljani pravimo, da je le senca? Oh, v tisto neznano deželo, ki morajo vsi van-jo, in nobeden iz nje nazaj ne pride, ne moremo drugače ko s strahom in grozo misliti!« 
»Kristjani sicer menijo da se je stvarnik sveta njim bolj razodel. Pravijo, da ga bolje poznajo; da vedo pomoči tako živeti, kakor bi živeti mogli. In dasiravno so zaničevani in pregnani, se štejejo le vendar naj srečnejši ljudi na zemlji. In zdi se mi, da je res to. Se ljubijo po bratovsko, in si niso nevoščljivi; so krotki in ponižni iz srca, in ne vedo, kaj je jeza in maščevanje, ne poznajo napuha; so brez vse lakomnosti, so vsi dobrotljivi in usmiljeni, so stanoviti in pokojni v naj strašnejših mukah. Se ne boje celo smrti, še le veseli so je, in jo sprejmejo ko prijateljico, katera jih pelje v bolje življenje. — Pa veliko, kar sem od njih vere slišal, se mi zdi grozno neumno. Vrujejo, da je Sin vsegamogočnega Boga iz nebes na zemljo prišel, in jih je s svojo smrtjo na križu odrešil. Kdo more to umeti? Kaj da Sin Božji bi bil na križu umrl, in ljudem pomagal! Ali pa more drugim pomagati, kateri sam sebi ne more pomagati? In ali ni smrt na križu po Rimski za naj hujša hudodelnike in razbojnike, naj bolj zaničljiva in zasramljiva?« 
Evstahi je še dalje premišljeval, in se utopi v globoke reči, iz katerih si ni vedel pomagati. Po tem vzdihne, povzdigne oči in roke proti nebu, in reče: »O Bog, meni neznano bitje, ki si človeka stvaril, v njegovo srce usmiljenje vdihnil, in se gotovo z milim očesom vanj oziraš, poglej mene nevednega in grešnega reveža, in usmili se me! Saj jelenu, ki po vodi hrepeni, žejo ugasiš, in vse stvari si modro in ljubeznivo preskrbel; boš li samo človeka, ki ga po resnici, kreposti in blagosti žeja, žejnega pustil? Oh, pokaži mi tedaj, kam da naj se obrnem! Slepotij malikovalstva sem sit do grla; vera v Odrešenika pa, katerega so naši vojščaki brez pomoči na križu videli umreti, se mi nespametno zdi.« 
Ko je to izrekel, zašumi nekaj pred njim, na skalovju. Se ozre, in glej, velik jelen je na skalovju, katerega je pred toliko časa gonil. Vstane, in seže po samostrel, kar vidi med njegovima rogama svetel križ, kateri je temni gozd okrog njega ko solnice obsvetil. In ljubezniv glas z neba ga pokliče po imenu, katero je doslej imel in reče: »Placid, Placid!« Evstahi se prestraši, se vrže na kolena, in reče: »Gospod! kdo si?« Glas odgovori: »Jaz sem Kristus, ki sem na križu umrl, odrešiti tebe in vse ljudi.« Evstahi reče: »Oh, Gospod! kaj hočeš, da naj storim, da bom zveličan?« Glas odgovori: »Pojdi v bližnje mesto h krščanskemu škofu; tam se ti bo povedalo, kaj da stori.« 
Na to je prikazen zginila, ko blisk v črni noči, in okoli Evstahia je spet temno ko poprej. Ali v njegovi duši se je razsvetlilo. Ves je v veselju in hvali, ko misli, da Bog z ljudmi tolikanj Ijubeznivo ravna, in da tudi njega ni pozabil; zdi se mu, kakor da bi bil v svetem raju. Tisti večer še bi se bil rad vrnil do svojih tovaršev, in brž poiskal imenovanega škofa, in z njim govoril. Pa bilo je že prepozno. Torej je ondi v samoti prenočil, in tisti kraj mu je bil svet in veža nebeška, ravno kakor očaku Jakobu kraj, kjer je v spanju tudi Božjo prikazen imel, in videl visoko gred, po kateri so angeli gori in doli hodili. 
Druga razstava. 
Evstahi in njegovi se dajo krstiti. 
Ko se je dan napočil, se obrne proti domov. Grede zasliši lovce, svoje tovarše, v rog trobiti in sklicevati se. Vso noč ga niso bili pogrešili; ker jih je več množic bilo, je slednja menila, da je pri kateri drugi. Ko so se pa zjutraj sošli, in ga ni bilo med njimi, jih je zelo zaskrbelo. Zadnjič pride, in vse se ga obvesele, in ga domov pospremijo. 
Trajana, njegova žena, ga je veselo sprejela, in vse bolj prijazna mu je, ko drugekrat. Tedaj reče Evstahi: »Trajana! kaj je, da si tako vesela? Mi imaš menda kako novico povedati?« 
»Res,« reče Trajana, »nekaj prav veselega ti imam povedati Le poslušaj! To noč nisem mogla zaspati; le reči, katere si mi zde nekaj časa pravil, so mi po mislih hodile. Kar Rimljani od Boga in njegovih lastnosti mislijo, se mi je že delj časa prazno, neumno in ostudno dozdevalo, vendar sem se bala vero, ki sem v njej nakviško zrastla, takoj zapustiti, in odreči se daritvam, katerih se naš cesar in naj imenitnejši možje še zmeraj drže. In pa kam bi se potlej le dejala? sem si mislila. Tedaj vzdihnem in rečem na glas: Oh, kdo mi da luč, da me bo razsvetlila; kdo mi razodene resnico, v kateri edini je zveličanje? V teh mislih sem zaspala. In glej, v spanju vidim nekoga vsega častitljivega iz svetlega oblaka stopiti, in mi prijazno reče: Jutri boste ti, tvoj mož in tvoji otroci k meni prišli, in spoznali, da jih jaz zveličam, kateri me ljubijo. V tem sem se zbudila. Kaj, ljubi moj! rečeš od teh sanj, kaj pomenijo?« 
Evstahi je ves v veselju zavpil: »Češen bodi Bog kristjanov, on pravi edini Bog, ki je ustvaril nebo in zemljo, da si je tudi tebi prikazal. Tisti, katerega si v sanjah videla, je sam Gospod Jezus. Tudi meni je milost storil in se mi je razodel.« Zde ji pove od prikazni, katero je v gozdu imel, in ko Evstahi od nje pripovedovanje, se ji zdi, ravno kakor da bi njegovo obličje še zde tistega križa svetloba obdajala. 
Trajana je zvesto poslušala, in reče s povzdignjenimi rokami: »O, kako lepo se ujamejo nebeška prikazen, ki si jo ti videl, in sanje, ki sem jih jaz imela! Res, Jezus Kristus, ki ga kristjani Odrešenika sveta imenujejo, hoče nama najnim otrokom večjo srečo pripraviti, kakor jo svet premore. Nikar tedaj, ljubi moj, več ne odkladajva, udeležiti se sreče, katera nama je na ponudbo! Še danes se napraviva k škofu, da zveva, kaj nama Gospod Jezus zapoveduje.« 
»Ravno ta,« reče Evstahi »je tudi moja misel. V hišo, ki jo imava v mestu, se bova preselila; potlej bova lahko večkrat s škofom govorila.« Na to je dva svojih služabnikov, ki sta mu bila posebno zvesta, pred se poklical. Enemu je bilo ime Akacij, enemu Antijoh. Bila sta oba pravična moža, in iz vsega srca krščanski veri vdana. In Evstahi jima pove, kako se mu je Kristus v gozdu prečudno razodel. 
To slišati povzdigne Akacij roke, in reče na glas: »Hvaljen bodi Bog, nebeški Oče, in naš Gospod in Zveličar, Jezus Kristus, da ste tudi vi, častiti vojvoda, k spoznanju prave vere poklicani! Sem rekel večkrat Antijohu in drugim kristjanom, da ste v usmiljenju do ubogih enaki Korneliju stotniku, ki si je zavoljo svoje dobrotljivosti Božje usmiljenje pridobil, in ki ga je angel na aposteljna Petra nasvetoval. Ravno tako je Kristus sam vas na svetega škofa Joana nasvetoval. Bog bodi zahvaljen in njegov preljubi Sin Jezus Kristus!« 
»Je prav!« reče Evstahi; »danes še pojdemo v mesto. Izberita jih še nekaj iz med moje družine, kateri so že kristjani, ali pa žele kristjani biti, da pojdejo z menoj. Ko pa v mesto pridemo, pojdeta vidva k škofu, in mu bosta povedala, da nisem bil kristjanom nikoli sovražnik, in da mi ga je nebeška prikazen nasvetovala, in prosita ga, da naj pove, kdaj bi jaz, moja žena in moja sinova preden smeli.« Tedaj se brž napravijo in se vzdignejo v mesto, Evstahi, njegova žena in njegova sinova in več zvestih služabnikov in služabnic. 
Akacij in Antijoh gresta naravnost k škofu. Dobro sta ga poznala, in tudi on jih je že zdavnaj zvesta Gospodova učenca poznal. Povesta mu, kar jima je bilo naročeno. In škof je silno vesel, zahvali Boga in Jezusa Kristusa, in potlej reče: »Kristjani v tem mestu smo grozno pregnani. Smert bi jaz utegnil nakopati vama in vajnemu gospodu in njegovi družini. Ne le perprosti ko golob, ampak tudi razumni ko kača moramo biti. Drevi o mraku bom sam prišel v hišo vajnega gospoda.« 
Služabnika povesta svojemu gospodu, kako sta opravila. Postrežljivost svetega škofa ga je v srce ginila. Ko se je solnice skrilo in se je jelo mračiti, izbire Evstahi vse svoje v veliki obednici, in reče veliko sveč prižgati. Kar pride škof z dvema duhovnoma. Evstahi jim gre nekoliko naproti, in se vrže pred škofa na kolena. Pa škof ga prime za roko, in mu reče, kakor nekdaj Peter Korneliju: »Vstanite, jaz sem tudi le človek kakor vi!« Škof stopi v obednico. Vsih oči so vanj obrnjene. Bil je častitljiv starček, Joan po imenu poln modrosti, ljubezni in ponižnosti, in še učenec aposteljnov, blizu celo svetega Joana, tistega, katerega je Jezus posebno prisrčno ljubil. S častjo, ljubeznijo in prisrčnim zaupanjem so vsi do njega napolnjeni. 
Tedaj mu Evstahi odpre svoje srce. Mu pripoveduje od svojih dvomov, od svojega slabega življenja, od svojega notranjega nepokoja, in kako se je Gospod Jezus njemu in njegovi ženi prikazal, in kam jima je rekel iti. Na zadnje reče: »Tako, milostljivi škof! me doslej ni bilo drugega ko nevednost, greh in reve; povejte mi tedaj, kako bi se mi pomagalo?« 
Škof reče: »Nevednost, greh in reve so del vseh ljudi. Kdor sam v se gre, in se nekoliko preudari, spozna veliko pomanjkanje v sebi, iz katerega si sam ne more pomagati. Per tem si misli: Kaj posebnega se je moglo s človekom zgoditi, da je njegov um tako otemnen, njegova volja tako k hudemu nagnjena, in da je tolikanj revam podvržen; hudo se je mogel v Boga pregrešiti, da je ob njegovo ljubezen in prijaznost prišel, in si le njegovo jezo nakopal. In res, greh naših prvih staršev, ki se od njih na nas vse izvira, je toliko zmotnjavo v nas storil; ta je vse oslepil, popačil, časno in večno nesrečne storil.« 
»Ali usmiljeni Bog nas ni brez pomoči zapustil. Poslal je svojega edinorojenega Sinu, Jezusa Kristusa, v naše odrešenje na svet, kateri je naš temni um razsvetlil, našo popačeno voljo k dobremu prenagnil, za nas trpel in umrl na križu. Kristus sam je tedaj luč, po kateri moremo Boga prav spoznati; on sam more greh v nas zatreti, in vezi, ki nas vežejo, raztrgati, nas k vsemu dobremu oživeti, in z Bogom spraviti; on sam nas more že tukaj na zemlji osrečiti, in nas navdati s tako močjo, da vse reve in nadloge tega sveta voljno pretrpimo, in se celo smrti ne bojimo, temveč se je le veselimo, ker nam je le prestop v večno življenje. Ravno česar smo pogrešali, nam je Kristus pridobil. Česar človeška natora potrebuje in naše srce želi, to najdemo v krščanski veri. To vam je že nekoliko neumevno; pa bolj ko boste Kristusov nauk spoznavali in spolnovali, bolje boste umeli. Kdor njegov nauk ve in spolnuje, spozna, da je iz Boga.« 
»Vem dobro,« reče škof še dalje, »kako ste bili do ubožcev usmiljeni, kako ste se za preganjane kristjane ponašali, in jih veliko od smrti oteli. Tako ste Kristusu služili, še preden ste ga spoznali; zde boste zvedeli, komu ste služili.« 
»Dozde vam je bil križ , kaj pa da, kakor pred Rimljanu zaničljiv les, na katerega hudodelnike in razbojnike za velike hudobije obešajo, le znamenje prekletstva. Ali kar je Jezus Kristus, on neskončno nedolžni in sveti, iz zgolj ljubezni do nas na križu umrl, nam je križ podoba naj večji ljubezni, ki si jo misliti moremo, in sveto znamenje našega odrešenja, katero nas opominja, da svojemu ljubeznivemu Odrešeniku za ljubezen tudi ljubezen povračujemo, in da bomo po njegovo ponižni in krotki. On, ki se je do smrti na križu ponižal, je zde v nebeškem veličastvu, in je vsem ljudem, ki vanj verujejo, v večno zveličanje. In torej ima tudi križ, ki se vam je v nebeški svetlobi prikazal, ta lepi pomen: V križu je zveličanje.« 
Po Jezusovih besedah: »Pred jih učite, potlej jih krstite!« je prišel škof odslej vsak večer v Evstahievo hišo. Vsi v hiši so se veselili te ure, in se v obednici zbrali okrog njega. Pred ukom so vselej na glas in iz srca molili. Potlej jih je prijazno in ljubeznivo učil. Po uku so spet molili, in opomnil jih je, da naj se tudi postijo, in ubogajme dajo. To so tudi storili, in so željno pričakovali dneva, ko bodo krščeni, od grehov očiščeni, in s svetim Duhom napolnjeni. Ko je ta dan prišel, se je zbralo več kristjanov, da jim bodo botri in botre. Bilo je nekaj častitljivega, ko so Evstahi, njegova žena in njegova sinova vero v Jezusa Kristusa sprejeli, se vsem zmotam in grehom odpovedali, in obljubili čisto in sveto živeti. Škof jih je krstil v imenu Boga Očeta, Sina in svetega Duha. Tudi služabniki in služabnice, ki jih je seboj v mesto pripeljal, in ki še niso bili kristjani, so se dali krstiti. Škof jim je dal pri svetem krstu nove, krščanske imena. Evstahi je dobil še le zde pri krstu to ime, prej namreč se je Placid imenoval; njegova žena Trajana je dobila ime Teopista, stareji sin Agapit, mlaji sin Teopist. 
Drugo nedeljo je škof te nove krščenike v zbirališče kristjanov peljal, in jih krščanski občini izkazal. Vsi obhajajo veselje videti blagega moža in pobožno ženo, od katerih so že veliko dobrega slišali, in jih ljubeznivo pogledujejo. Iz vsega srca hvalijo Boga in njegovega Sinu Jezusa Kristusa, da je njih število spet pomnožil. Potlej pristopijo s častjo k Gospodovi mizi, in sklenjeni s svojim Odrešenikom store sveto obljubo živeti le njemu, ki je zanje umrl. Lepo tiho je bilo tačas po zbirališči; na zadnje zapojo na glas hvalno pesem, in se razidejo. 
Ker se je Evstahi s svojimi takoj drugi dan na svoj grad mislil vrniti, je škof rekel: »Smo v časih hudega preganjanja; nobeno uro si nismo svesti, da bi nas ne zgrabili, ne dejali na tezalnico, ne obglavili, ne vrgli divjim zverinam v jed, ne sežgali. Bog ve, ali se bomo še kdaj na tem svetu videli ali ne! Toraj vas priporočim, ko nekdaj sveti Pavel Efežane in njih starešine, Bogu in njegovi milosti.« Na to je škof v srce ganjen pokleknil, in z njim ves zbor s solzami v očeh, ter moli: »O Bog! usmili se nas, in daj, da smo, kar nas je tukaj zbranih, s teboj in tvojim sinom in med seboj vedno zedinjeni; da smo tanoviti v veri in ljubezni, in se po nobenem preganjanju od pota resnice ne damo odvrniti; da se nas nobeden ne pogubi, temveč da se po kratkem trpljenju tega sveta, vsi tam v kraljestvu tvoje časti spet snidemo. To, ljubeznivi Oče! te prosimo po Jezusu Kristusu, tvojem Sinu in Gospodu našem. Amen.« 
Škof vstane, in reče v duhu prerokovanja Evstahiu in njegovi ženi še to posebno: »Dozde sta imela vse, kar ljudje časno srečo imenujejo, bogastvo, čast, zale otroke; pa skusiti tudi bosta mogla, kaj ima še grenkega človeško življenje. Toda nikar ne obupajta v trpljenju. Bog jih skuša, katere ljubi. Trpljenje, katero vama bo Bog poslal, se bo sicer že na svetu častitljivo izšlo; pa še huje bo prišlo. Spolnilo se bo nad vama: Blagor mu, kdor izkušnjo prebo; doskušen bo venec življenja prejel, katerega je Bog tistim obljubil, ki ga ljubijo.« 
Potlej je škof spustil Evstahia in njegovo ženo in vse, ki so bili z njima prišli, in reče: »Pojdite v miru, in Gospod bodi z vami!« 
Tretja razstava. 
Evstahi in Teopista ubežna. 
Evstahi in njegova žena Teopista sta bila tedaj spet na svojem gradu. Vnovič, tako rekoč, sta jela živeti; kakor da bi bila prerojena, se jima je zdelo. Vse stvari na zemlji so se njima zde lepše dozdevale; karkoli sta pogledala, solnice na nebu in rosa po tleh, sadje na drevju in zeli in cvetlice na polju, vse jima je bilo zde dar dobrotljivega Boga. Vesela sta bila, da sta se po Jezusu z Bogom spravila, in da smeta Boga po otročje Očeta imenovati. Bilo jima je, kakor komu, ki se je od svojega ljubega doma zgubil, in v nepokoji dolgo po tujem klatil, kadar spet domov pride. Vsak dan sta brala sveti evangelij, in našla v njem veliko tolažbe in pokoja. Nikoli nista mogla Boga prehvaliti; vsako jutro sta v veselju pričela, vsak večer v veselju in Božji hvali končala. Večkrat sta si rekla: »Človek, ki Boga ne pozna in ne ljubi, je ko riba na suhem; v spoznanji Božjem in v ljubezni Božji še le resnično živi. Jezus sam je dejal, da je le to večno življenje, če spoznamo Boga in njegovega edinorojenega Sinu, katerega je poslal.« 
Ali pri tem ni zmeraj ostalo; godilo se jima je, ravno kakor svetemu Petru pri Jezusovem spreminji na gori. Tam je bilo dobro prebivati; pa mogel je spet iz gore v dolino solz, kjer ga je čakalo bridko trpljenje. Tako so, prišli tudi nad Evstahia in Teopisto dnevi izkušnje. Nar prej sta trpela na premoženju. Živinska kuga je vstala v tistem kraju, in tudi po Evstahievih hlevih zdeluje hudo. Crcajo mu konji, govedina in drobnica; na zadnje mu ne živinče ne ostane živo, vse je poginilo. Pa Evstahi je rekel, ko nekdaj Job: »Gospod je dal, Gospod je vzel; češeno bodi Gospodovo ime!« Teopista pa je rekla: »To je le časna zguba. Nar manjši greh stori človeka bolj nesrečnega, kakor ko bi še toliko čed ali ves svet zgubil.« 
Pa kmalu je prišlo nad njej še huje trpljenje. Nalezna bolezen se je med ljudmi začela, in velika morija je po soseski; tudi v Evstahievi hiši je en dan nekaj poslov zbolelo. Akacij in Antijoh pritečeta v eni sapi, in trepetaje reče Akacij: »Gospod, bežite z gospo in otroci, in pa le brž! Ta bolezen je kuga!« »Kaj kuga!« zavpije Teopista vsa bleda. »Oh, če je pa kuga, Bog se usmili! I, kaj nam je storiti? Hočemo li bežati ali ostati?« Antijoh pravi: »Ako ostanete, ste vsi mrtvi. Usmilite se vsaj svojih otročičev, in bežite!« Ali Evstahi reče: »Vso svojo družino sem imel dozde zmerom ko svoje otroke; kako bi jih neki zde v naj večji potrebi mogel zapustiti? Ostaniva raju pri njih, ljuba moja! To je tolikanj lepa priložnost dobro storiti, nikar je v nemar ne puščajva. Zde je prišel čas, da pokaževa, ali sva prava Jezusova učenca. Saj je Jezus rekel: Ljubite se med seboj, kakor sem vas jaz ljubil; iz tega bodo vsi spoznali, da ste moji učenci, ako se ljubite med seboj. In kakšna ljubezen bi bila to, ko bi svojim v njih potrebi ne pomagala? Storiva, ljuba Teopista! kar ljubezen od naju hoče, in vse drugo zročiva Bogu. On naju in ranje otroke tudi tukaj lahko obvaruje, in nas najde, kamor koli bi bežali. Toraj bova ostala, in stori naj z nama po svoji sveti volji.« Sta ostala. Več njunih služabnikov je zbežalo. Akacij, Antijoh, in kar jih je bilo kristjanov, pa še mislili niso v beg; rekli so: »Mi vas ne zapustimo, zvesti vam bomo do smrti.« 
Bolezen je zmeraj dalje okoli sebe segala; tudi Akacij in Antijoh in skoraj vsi Evstahievi posli so jo dobili. V gradu in okoli gradu je bilo polno bolnikov; pa nikogar skoraj ni bilo, da bi jim bil stregel. Tedaj sta se jih Evstahi in Teopista podstopila, jim pomagala po svoji moči. On je stregel možem in mladeničem, ona ženam in deklicam. Od jutra do večera, cele noči celo sta prehodila okrog bolnih, umirajočih in mrtvih. Vendar nista nalezla bolezni; tudi njuna sinova ne. Vsi so popolnoma zdravi ostali, in večkrat so si rekli besede svetega pisma: »Kdor v zavetju Najvišjega prebiva, in stanuje pod slemenom vsegamogočnega Boga, se ne boj pščice, ki šviga po dnevi; ne zlega, ki lazi v temi, ne kuge, ki opoldne mori. Naj tisoč jih pade na strani njegovi, in tema na njegovi desnici, do njega, se ne približa.« 
Počasi je bolezen vendar prešla. Veliko ljudi je bilo zanjo pomerilo; kar jih je ozdravelo, so slabi lazili ko senca, in ko mrlič so bili bledi. Evstahi in Teopista sta Boga hvalila, da je njej in njuna sinova tako prečudno pri zdravje ohranil, in da jima je Akacija in Antijoha in še več drugih zvestih služabnikov in služabnic od smrti otel. 
Zde vendar sta se boljih časov nadejala; toda njunega trpljenja še ni bilo konec. Malikovalci bližnjih krajev, nič boljši po tolikih nadlogah, ampak le še huje, kolnejo Evstahia, da je od malikovalstva odstopil, in store hudobni naklep nanj iti, in ga oropati. »Kdo drugi« pravijo, »je bogove razdražil, kakor Evstahi in kristjani, s katerimi on drži, da so nam take nadloge poslali, in da moramo vsi šibo njegovega ustopa čutiti? Ko bi se on ne bil pokristjanil, bi ne bili kuge imeli. Pojdimo, in znosimo se nad njim! Hrabri vojaki, ki jih je zmeraj pri sebi imel, in njegovi sužnji so ubežali, ali pomrli, ali so še prebolehni, da bi se njim mogli v bran postaviti. Grozno je bogat, lep rop bomo storili.« In res, jih pride divja drhal pri belem dnevu, planejo v grad, poropajo zlatnino, srebrnino, in vse mnoge jedila; nalože, kar se da, na vozove, in kar ne morejo seboj vzeti, potarejo, pobijejo in pokončajo. In grede spred grada vriskajo in divjajo. Evstahi ni skoraj drugega otel ko življenje. Pa voljno je trpel to zgubo: »Naj bo,« je dejal; »saj je to le časno blago, katero mine. Lepše ga je utrpeti, ko imeti. Blagor mu, kdor išče zakladov, ki tatje ne pridejo do njih, in ki jih molji ne snedo!« 
Evstahi in njegova žena sta svoje nadloge bolj in bolj čutila. prišel je čas setve; pa ni bilo ne pluga, ne rateja, ne semena, ne živine. Evstahi se je v tej potrebi obrnil k bogatejem Rimljanom, ki jih kuga ni bila tolikanj poškodovala, in ki jih tudi niso bili oropali. Dobri prijatelji so mu bili poprej, so ga večkrat obiskali, in z njim na lov hodili; ali ko so zaslišali, da je kristjan, so vso družbo z njim odrezali. Dobremu Evstahiu je bilo to težko. Rad bi bil videl, da bi tudi oni krščansko vero sprejeli; ker je pa niso hoteli, je tudi njih družbo lahko pogrešil. Pa ko je bil poprej njih nekaterim velike dobrote storil, mu bodo, si je mislil, vsaj tisti z naj potrebnejšimi rečmi tako dolgo pomagali, da jim jih bo mogel povrniti. Ali malikovalci niso umeli Jezusovih besedi: »bolje je dati, ko vzeti.« Drugi za drugim se lažnivo izgovarjajo. Kdo pravi, da nima kaj dati, ker sam komaj izhaja, in se zaklinja, da je taka; kdo drugi, kateri se mu je pred hinavsko prilizoval, ga zde zaničuje, in z grdo odpravi; še kdo drugi mu svetuje, da naj iz dežele gre. »Glej, tvoji sovražniki,« mu reče, »te mislijo, zavoljo tvoje vere zatožiti, in umreti bi mogli potlej ti, tvoja žena in tvoja sinova.« 
Še k cesarju se je Evstahi obrnil. Imel je v Rimu dobrega prijatelja, kateri je pri cesarju veliko veljal. Do tega je pisal, in ga prosil, da naj pri cesarju zanj govori. Ali cesar, ki je bil malikovalec, reče: »Placida vojvoda sem zmeraj v časti imel; kristjana Evstahia pa, kakor se zde imenuje, ne poznam. Mi je prav žal, da se je mož tolike časti veri vdal, na katero je pri nas smrt postavljena. Mu pomagati v njegovi edinščini, katere je sam naj bolj kriv, bi bilo mu potuho dajati, in ga v nepokorščini utrjevati. Zagovarjati, in od smrti otevati ga pa tudi ne smem, to bi bilo našim postavam nasproti. Vendar ker je cesarstvu že veliko dobrega storil, in bi me težko stalo ga v smrt obsoditi; bi on naj bolje storil, ko bi se in Laškega utegnil, in kje na pokranjah cesarstva poskril. Če se pa, kar bi še naj raju videl, svoji novi veri odpove; me bo našel milostljivega cesarja.« 
Ko je Evstahi ta odgovor prebral, reče svoji ženi: »Teopista! v tej deželi nama več ni ostati, pojdiva v Egipt. Tam upam, bova že kakšen kotiček dobila, kjer bova mogla v miru in pokoji Bogu služiti. Še danes se napraviva s svojimi otroci na pot; toda zvečer, ko se zmrači da od nevernega ljudstva tod okrog ne bova trpela.« Teopista reče: »Težko mi je zapustiti prelepi kraj, kjer sem luč sveta zagledala, in svoje mlade leta v veselju preživela; vendar sem pripravljena iti. Mislim si: Ti je že Božja volja to. Angelj varuh naj nas spremi!« 
To slišati se Akacij in Antijoh zelo ustrašita. »Za Božjo voljo!« zavpije Akacij; »kaj brez vse postrežbe pojdete na tuje? Preslaba še sva po bolezni, da bi vas mogla spremiti; oh, vsaj toliko še počakajte, da se nekoliko okrepčava; potlej pojdeva z vami, če je treba, tudi na križem svet.« Antijoh pa reče: »Moj Bog! ali ni že to dosti hudo, da morate ko ubežni svoj grad in svojo pristavo popustiti? Kaj hočete zapustiti tudi še svoja služabnika, katera vas do smrti ljubita? Oh, le malo še potrpite! Kmali bova trdna, in pojdeva z vami, in vam bova polajševala, vse težave na poti; noč in dan,če bo treba, vam bova delala v tuji deželi, in služila vsakdanji hruh.« 
Evstahi je žalosten rekel: »Vem hvalo za vanjo ljubezen in zvestobo; da bi pa zde z menoj šla, v to ne morem dovoliti. Jaz smem iti, kamor hočem, ker sem slovo dobil od cesarja, vaju pa vojašina še veže cesarju; kamor sta postavljena, ondi morata ostati, in streči na cesarjevo povelje. Bog vaju obvari, in vama povezni, kar sta mi dobrega storila!« 
Voščaka sta šla, in z žalostjo povesta drugi družini, da pojile dobri gospod z gospo in sinoma še danes od tod po daljnem svetu. Per tej priči je ta govorica po vsi soseski zašumela. In iz vseh hiš se ljudje shahajo pred grad, da bi še enkrat videli svojo dobro gospodo, ki jim je o kužni bolezni tolike dobrote storila, in da bi se od nje poslovili. Bili so še bledi in bolehni, veliko jih je komaj ob palici prikrevljalo. Vsi plakajo in vzdihujejo, ko bodo zgubili tolike dobrotnike. Pa Evstahi jih tolaži, in reče med drugim: »Ostanite le trdni v veri, v upanju in v ljubezni: potem se bomo, če ne na zemlji, pa gotovo v nebesih zopet videli.« 
Ko je luna iz za gorja prsijala, reče Evstahi svoji ženi: »I, zde pa pojdiva v Gospodovem imenu!« Tedaj zaženo družina, in kar jih je prišlo, velik jok, in na glas tarnajo. Evstahi in Teopista sta še vsakemu v roko segla, tudi njuna sinka pomolita slehernemu svoje ročice. In dobri posli in podložni jokajo in tarnajo še glasneje, pospremijo gospodo, in vsi bi radi z njo šli. Evstahiu se milo stori, in ne more besedice pregovoriti; miga njim, da naj ostanejo. In ostanejo, in gledajo z bridkimi solzami za dobrim gospodom, pobožno gospo in ljubeznivima dečkama. 
Ah, pač je bilo žalostno videti jih tako iti! Iz njih obleke je bilo videti, da so imenitnega stanu, in da so bili kdaj bogati; sicer pa vse razodeva, da so zde ubogi in ubežni. Evstahi, z mečem okoli ledja in s sulico v roki, nese na hrbtu culo naj potrebnejših oblačil, katere so jim bili hudobni tolovaji še pustili. Teopista, oblečena ko Rimske gospe, nese velik jerbas brešna ali jedel, ker se je bilo bati, da bi se pri ljudeh na poti, ki so kristjane črtili, ne sprosila potrebnega kruha ne sebi ne svojim otročičem. Dečka pa tekata, se ve, neskrbna zraven svojih staršev, ker nista poznala nesreče, in ju je veselilo vedno kaj novega videti. Tako so šli po trdi cesti, po kateri so se pred v kočiji vozili. 
Teopista se ozira z milimi solzami v očeh nazaj proti gradu, ki se je od lune, obsijan, izmed temnega drevja videl. Pa Evstahi pravi: »Teopista, nikar ne jokaj! Pred ali pozneje bi ga bila mogla tako zapustiti. Tukej na zemlji smo le popotniki, in nimamo stanonovitnega doma. Le z voljo trpiva, kar nama je Bog poslal; kdaj se bova veselila pri njem v nebesih, in najnega veselja nam nihče ne bo odvzel.« 
Četrta razstava. 
Evstahievi na morju in zamorci. 
Med gozdi in gorami gre Evstahi z ženo in sinama počasi pred seboj, mest in trgov se skrbno ogibaje. Čez nekaj dni pridejo do morja. Velika barka ondi je ravno v Egipt namenjena. Mornarji jo že nakladajo, in vale težke sode in skrinje vanjo. Lastnik barke, bogato oblečen zamorec, ves koraldast po vratu in ušesih, je med njimi, in jim ukazuje. Evstahi ga ogovori: »Ali bi nas hodi v Egipt prepeljati, mene, mojo ženo in moja sinova?« »Zakaj ne?« reče lastnik prijazno, in premeri vse kmalu s svojimi očmi; »prav rad vas peljem!« »Koliko pa,« vpraša Evstahi, »vam bom plačal voznine, in koliko za hrano po poti?« Lastnik reče: »Ne veliko, kaj malega. Pa bova že potlej naredila, ko se tja pripeljemo; zato ni treba skrbeti.« Stopili so v barko. Mornarji vzdignejo sidro, ter odrinejo. Veter je ko nalašč, in ročno plava barka po morju. Dečkama se zdi, kakor da bi zemlja in drevesa prek nju bežale, barka pa stala, in sta vesela, ali v obličje njune matere je bridka žalost, ko ji ljuba Laška dežela spred oči zginja. 
Evstahi jo tolaži, rekoč: »En Bog je na vodi, kakor na suhem, in bo za nas skrbel; on, ki je vsa zemlja njegova, nam bo dal najti drugo deželo, dokler nas ne vzame v deželo, kjer bo večen mir.« Teopista se umiri v sprevidnosti modrega Boga, in čuda Božje vsegamogočnega na morju, katerih doslej še ni videla, jo skozi bolj zvedrujejo. Zjutraj ogleduje z možem in sinoma vzhajajoče solnice, in njegovo zarjo na nebu, ki so v morju utrinja, kakor da bi bilo dvoje solnice. Po dnevi zagledajo večkrat kak otok visoko iz morja moleti, in ko se ob njem peljejo, jim je, ravno kakor da bi otok s svojimi sinimi skalami in zelenimi drevesi mimo njih plaval. Semtrtje vidijo grozne morske ribe zraven barke plavati, in cele trume morskih ptičev nad vodo letati. Zde jim veter prijetno pihlja, zde grozno buči; kmalu igra z valovi, kmalu gonu valove, da se strašno kopičijo. Zvečer se jim solnice spet lepo na nebu in v vodi žari, preden v morju utoni. Tudi v noči ostanejo dolgo po konci, in gledajo prijazno luno in tolikanj zvezd, ki na nebu blisketajo, in se v morju utrinjajo. Tako se peljejo enomirno po morju. Čez nekaj dni se pokaže suha zemlja, in ondi, si mislijo, bodo vsaj kako ostrešje in toliko zemlje dobili, kolikor jim je bo treba v njih živež in kdaj v njih grob. 
Ali nekaj žalostnega — kdo bi mislil! — se zgodi. Lastnik barke je poželel Evstahieve žene. Koj, ko jo je bil prvič zagledal, se je zavzel nad njeno lepoto in priljudnostjo, in že takrat je sam pri sebi storil pregrešni naklep, jo možu vzeti. Za tega voljo ne vozi proti mestu, kamor so se namenili, ampak se drži proti puščavi, kjer ni bilo skoraj drugega videti, ko gole skale in pušote. Tu zapelje v kraj, in reče: »To je dežela, v katero ste hoteli; zde plačajte, in potlej idite na suho.« Evstahi se začudi, ter reče: »To ni dežela, kamor ste nas obljubili peljati!« Lastnik pa reče: »To bom jaz vendar bolje vedel ko vi! Le plačajte in nikar se nič obotavljajte! In hoče toliko plačila, da je bila desetkrat večji od navadne voznine.« Evstahi ostrmi nad strašno krivico, in pravi, da vse njegovo premoženje ni dovolj polovice plačati. Lastnik barke, kateri ni drugega želel ko skregati se, začne srdito govoriti. »Kaj,« zavpije, kakor da bi bil obdivjal, »kaj da še polovice mi ne boste plačali! To ste me pa napravili! Sodil sem po vaši obleki, in menil, da ste kaj prida ljudje; zde pa vidim, da sem beračijo vozil! Kako se predrznete brez potrebnega denarja tak daljen pot storiti, in druge objedati! Kratko in malo, jaz hočem plačan biti do zadnjega vinarja. Eden vaju jo mora za to predrznost skupiti. Na moje besede je žena odslej moja suženja! Ona mi ostane tu na barki, vi drugi pa se mi spravite na suho! Na sejmu bom ženo prodal, in s skupljenimi denarji se splačal.« 
To slišati je Teopista strahu in groze obledela ko mrlič. Evstahi se je na vso moč premagoval, da bi svoje jeze nad toliko krivico ne izpustil. Dečka sta padla na kolena pred lastnika barke, in ga jokaje prosila, da naj jima matere ne odvzame. Ali lastnik iztegne roko, in reče Evstahiu: »Vi z dečkoma se mi kar brž poberite z moje barke; vi pa,« reče Teopisti, »ostanete na barki!« Teopista plane z razpetimi rokami do svojega moža, se ga oklene, in vpije: »Oh, Evstahi, jaz te ne izpustim! Pomagaj mi za Božjo voljo!« Evstahi seže po svoj meč, prime z levico svojo ženo, z desnico pa zavrti svoj meč nakviško, in reče: »Presneti zamorec, jenjaj ukljubovati; če ne, bom z mečem udaril!« Pa lastnik barke, ki se je bil z mornarji že izgovoril, kar migne, in trije močni korenjaki popadejo Evstahia od zadaj, mu meč iz rok potegnejo, in ga trdo drže; lastnik pa zgrabi Teopisto, in jo Evstahiu z vso silo iz rok iztrga. V tem pade v omedlevico, in se nič ne zave. Ko sta dečka svojega očeta v rokah mornarjev, svojo mater pa v omedlevici videla, in si mater mrtvo mislila, začneta tako milo jokati in tarnati, da bi se ju kamenje usmililo. Ali neverniki so brez usmiljenja. Sunejo očeta iz barke na suho, zaženo še njegova sinova za njim, odrinejo z ženo, in se peljejo dalje, in vriskajo. 
Evstahi, pravični mož, kateri bi se kaj takega nikoli ne bil domislil, stoji, kakor bi bil okamenjen, na bregu ob morju, sliši komaj jok svojih sinov, katera se mu kolen oklepata, izteguje roke proti morju, in ne izpusti barke iz oči, dokler se v noči in megli popolnoma ne zgubi. 
Peta razstava. 
Evstahi pride tudi ob sinova. 
Ko je barka, na kateri je bila Teopista, Evstahiu in njegovima sinoma spred oči zginila, sede Evstahi pod strmo pečjo, da bo ondi prenočil. Njegova sinova ležejo k njemu, vsak na eno plat njega, in jokata tako dolgo po ljubi materi, da zaspita. Ali v oči žalostnega očeta ni spanja. Zgubo vsega časnega premoženja je voljno pretrpel, komaj mu je bila v čisli. Da mu je pa Teopista, s katero je bil v svetem zakonu in le enega duha in enega srca, iz rok iztrgana, in da je ona, ljubezniva žena, v oblasti divjega nevernika, kateri nima nobenega strahu Božjega, to ga neizrečeno žali; srce mu hoče žalosti počiti. Toda trden v veri se tolaži; po gleduje proti zvezdam, ki se bolj na nebu prikazujejo, in pravi: »Zmiraj še, o Bog, si ti, naš ljubeznivi Oče! Kar ti storiš, je vse prav in nam dobro, še tako hudo naj se tudi dozdeva. Brez tvoje vesti in zoper tvojo voljo bi mi tudi ljube Teopiste ne bili mogli vzeti. Pa če je ravno v oblasti tolovajevi, čuješ ti nad njo, ter jo boš varoval in ohranil. In vem, še le bolj se bo v tej izkušnji njena krepkost zasvetila, ravno ko ta le temna noč v svetlobi prečistih zvezd. In kakor koli je zde daleč od mene in svojih ljubih otrok, in trpi kakor koli dolgo ta ločitev; nekdaj upam, se bomo spet združili, če ne že tukaj na zemlji, pa tam nad zvezdami.« 
Počasi se je storila trda noč. In vstane hud vihar, in močno ploskajo valovi po morju. Po pečevju kriče ponočne ptice. Od daleč sliši Evstahi leva rjuti, in blizu njega se vali neznana kača proti morju. Pa Evstahiu ne upade srce. »Kdor v te, o Bog, zaupa,« je dejal, »se ne boji levovega žrela, in je tudi med kačami in gadi srčen! Kakor otročiča zraven mene mirno spita, in ne čutita celo nobene nevarnosti, tako imam jaz, ki poznam vso nevarnost, v te, Gospod, vse zaupanje!« In res, kakor je bila koli strašna ta noč, jo je Evstahi z Božjo pomočjo vendar srečno prebil. 
Ko se je dan zaznal, začne solnice pregrevati, in zbudi dečka iz spanja. Brž pogledata po svojem očetu, se ozreta, in vprašata po materi. In vnovič, ko ni matere, se zjokata. Oče jih hoče tolažiti; pa komaj jih pogleda, ljubezniva dečka brez matere, se mu srce podre. »Oh, ljuba otročiča«, pravi sam pri sebi, »pač sta veliko zgubila! Kako le vama bom jaz namestil dobro mater!« Kmali utihneta dečka, in bi rada kosila. Oče je gledal, kje bi kaj dobil, da bi jima dal; pa nikjer ne rodnega drevesa, nikjer grmiča z jagodami. Šel je na vrh skale, da bi bolje okoli sebe videl, pa vse po dolgem in širokem je golo in pusto, nikoli nikjer ne pohištva, ne obdelanega polja. Zelo daleč se mu zdi, da vidi nekaj dreves in grmovja v vrsti, ravno kakor da bi ob kraju velike reke rastle, in reče dečkama: »Tje pojdimo, tam blizu se razširja rodovitna planjava! Tam zadaj menda je Egiptovska dežela; tam morebiti bomo tudi vanjo mater spet našli!« Vvzdignili so se, in gredo tod tja. Ker dečka težko stane po pesku hoditi, prime za vsako roko enega, in jih pelje. Ob eni strani imajo strmo skalovje, ob eni pa morje. Solnice prihaja zmeraj višje, in bolj in bolj jih pripeka. Uboga dečka sta žejna, čuda, da ne skopernita. »Oče!« pravi Agapit, »peljite naju vsaj k morju, da bova pila; saj je tam dovolj vode.« »Ta voda, ljuba otročiča!« reče oče, »ni za pijačo; bolj ko bi jo pila, bolj bi vaju žejalo, in pa še zbolela bi po njej.« »Oh,« vzdihne Teopist, »to je pa vendar hudo! Toliko vode imamo pred očmi, in bova še žeje umrla!« Dečka že ne moreta več hoditi. Oče vzame kmalu tega, kmalu onega v naročje; na zadnje mora oba nesti. In tudi sam se je že komaj po konci držal. 
Opoldne še le, ko je bila vročina najhuje, pridejo do nekaj košatih dreves, in blizu slišijo vodo šumeti. Dečka padeta takoj pod prvo drevo v senco; oče prisede k njima, in reče: »O, kako je tukaj hladno in prijetno! Kako dobro da očem to zelenje! Kolikošna dobrota Božja je senca, ki je nekateri nič ne čislajo! Morebiti da za senco Boga še nikoli nista zahvalila v svojem življenju! O ljuba otročiča, vsaj zde ga zahvalita!« Ko sta se dečka malo spočila in ohladila, začneta spet tožiti, da sta žejna in lačna. Tudi očetu se je žeje že skoraj jezik nebesa prilipnil. Vstal je, rekel dečkoma tam sedeti, in gre k reki po vode. 
Ko je k reki prišel, zleti velik povodenj ptič izmed trstja pred njim nakviško. Evstahi pogleda med trstje, in najde gnezdo poIno jajc; ko račja jajca so debele in še popolnoma čiste in dobre za jed. Vzame ruto iz žepa, in jih lepo vanjo zloži in poveže; potlej vzame železno čelado z glave, (po vojaški namreč se je nosil), zajme vode vanjo, in jo sam pije; in je še zajme, in se vrne k dečkama. Dene ruto z jajci pred njima na zeleno tratico, in zraven nje vodo v čeladi, ter veselo reče: »Vidita, ljuba otročiča, kako nam je dobrotljivi Bog tudi v tej puščavi obed pripravil! Brez teh jajc in brez te vode bi bili mogli lakote in žeje umreti. O, povzdignimo preden zaužijemo njegove dari, k njemu srce in oči!« Oba sta vstala, povzdigneta mlade ročice, in molita tako pobožno, da naj srečnejši, ko se k bogati mizi usede, velikokrat ne tako. Na to še le njima da oče piti vode iz čelade, in srcati najdene jajca, kar jih njima ostane, jih sam poje. Dečkama so se jajca, dasiravno so bile surove, in voda tako prilegle, da še nobena jed in pijača njune dni ne tako. Tudi po jedi sta molila, in zanjo Boga zahvalila tako prisrčno, da še nikoli za noben dar ne tako. 
»Zde pa,« jima reče Evstahi, »se vlezita tu le na travo, in se malo naspita. Jaz pa grem gledat, kje bi se moglo čez reko priti. Čez njo moramo iti, ako hočemo v Egipt priti, in ne poginiti v ti puščavi.« Odkrehne od drevesa debelo vejo, si naredi palico, s katero se bo branil, če bo treba, in gre na ogled. Reka je zelo dereča, na sredi globoka, in na dnu polna gladkih in spolznih kamničkov, po katerih si človek ne bil svest trdne stopinje. Više gori za reko iti, kjer bi se morebiti lažje čez njo prišlo, pa goša in skalovje ne pripustilo. Se vrne k svojima sinoma jih zbudi, in pravi: »Pojdita, ljuba moja! Vaji bom z Božjo pomočjo izkusil čez reko prenesti.« Jih pelje k reki in reče: »Ker vaju ne morem obeh kmalu prinesti, bom pa vsakega posebej. Ti, Agapit! se usedi ti le na bregu pod to vrbo v senco; ti pa, Teopist, mi pojdi v naročje.« Ga poprime z levico v naročje; z desnico drži močno palico, nekaj da se nanjo opira, nekaj pa da z njo vodo pred seboj poskuša, kako je globoka. Srčno jo brede skozi reko; na sredi mu je voda do pers, in pri vsaki stopinji ga hoče spodnesti in vzeti. Po velikem trudu pride z dečkom vendar srečno na oni kraj reke; zahvali Boga, se otre pot s čela, se malo počije, in potlej reče: »Teopist! sedi tukaj na tla, zde grem še po tvojega brata.« Spustil se je spet v reko; pa komaj perbrede na sredo, sliši Agapita, ki gre ravno ponj, zakričati: »Oh, oče, pomagajte! Divja zver me hoče snesti, pomagajte!« Evstahi pogleda, in vidi velikega leva že prav blizu otroka. Oče upije na vse grlo nad zverjo, in ji preti; pa kakor bi mignil, zgrabi lev otroka, in pobegne z njim. Kako se je mogel pri tej priči ljubeznivi oče prestrašiti! Vpije, in se žene na vso moč, da bi pred na breg prišel; pa ko pride, že ni več videti leva, ne šlišati ubogega otroka. Z gostim grmovjem, robidjem in trnjem je ondi gozd preprežen, kamor se je lev z otrokom obrnil, in Evstahi ne more za njim. Opraskan od trnja in zasopen obstoji, glasno mu srce tolče, kolena se mu gibljejo, po vseh vdih se trese; le samo palica ga še po konci drži. In vzdihuje: »Oh, zastonj je ves moj trud! Leva več ne morem dobiti, več ne otroka živega iz žrela iztrgati! Oh, morebiti da je mojega ljubega Agapita že požrl, in ga ni drugega ko še kakšna koščica! O ljubeznivi otrok, tedaj si mi tudi ti odvzet! Ah, tako zgodaj in tako strašno, v zobeh Ijute zveri, si mogel svoje mlado življenje končati, o ljubček moje duše!« Žalosten opre svoje oči v nebo, in gleda, in ni besede iz njega. Potlej reče: »Je že tvoja volja, Oče nebeški! da se je tako zgodilo. Že veš, zakaj si to pripustil! Neizvedni sicer, pa gotovo modri in dobrotljivi so tvoji sklepi! Morebiti, da bi bilo dobrega dečka še kaj strašnejega zadelo! oh, morebiti bi bil še v huje žrelo pregrehe in hudobijo zašel! Moj Bog! kakor ti je bil Abraham pripravljen svojega Izaka darovati, tako ti tudi jaz podarim svojega ljubega Agapita.« 
Teopist na oni strani je videl, kako je lev njegovega bratca zgrabil in nesel, in je začel bridko plakati in upiti. In ko je tudi očeta, kateri se je bil od reke odalil, iz oči zgubil, upije še glasneje: »Oče, oče moj! kje ste? Oh, pridite, nikar me ne zapustite! Oče, oče moj! kje ste? Oh, pridite, nikar me ne zapustite!« Oče se žalosten vrne k reki, in se dečku od daleč oglasi rekoč: »Bodi tiho, ljubi Teopist, in pri miru! Glej, saj sem tukaj, in grem že k tebi!« Pa, ah, strašna reč! Komaj je oče do reke prišel, vidi onkraj reke volka, ki ga je vpitje priklicalo, po Teopista hiteti. Ubogi deček poskoči od tal, in beži, kolikor more po bregu pred volkom. Oče vpije na vso moč, in maha in preti s palico. Ali grozoviti volk je kar planil za dečkom, in ga zgrabil in vlekel v gozd. Kako je pri tej priči dobrega očeta v srce zabolelo, ni izreči. V krvavih bojih v vojski, ki je bilo tisoč mečev in sulic vanj namerjenih, je stal neprestrašen, in se ni ginel; zde pa mu utrpnejo skoraj vsi udje. Se je sicer spustil v reko, da bi revčetu pomagal; pa preden jo prebrede, je bil volk že daleč v gošči, in dečka ni bilo nič več videti. 
Ves zbegan se oče na bregu usede. Toliko neprevidenih nadlog ga je vsega pobilo in iz uma spravilo. »Oh,« je dejal, ko se je spet zavedel, »tedaj mi je tudi zadnje upanje ugasnilo, zadnja podpora se podrla, vse veselje, katerega sem svoje stare dni pričakoval, zginilo! V malo dneh sem zgubil svojo ljubo očetnjavo, svoje prijatelje, svojo ženo in svoja sina. Oklesteno drevo sem, katero nima ne vej, ne mladik. Oh, moja žalost je pač še večji, ko je bila očaka Jakoba, ko je svojo ljubo Rahelo pokopal, in mu je bilo povedano, da je Jožefa, naj ljubšega njegovih sinov, divja zver raztrgala. Saj je on vendar še več sinov imel, ostal mu je še ljubeznivi Benjamin; meni pa je tudi ljubeznivi Benjamin vzet. Jaz ga zde nimam več, kateri bi me tolažil! Po vsi pravici zde z Jakobam lahko rečem: Oh, mene drugega ne čaka, ko od žalosti in bridkosti iti za sinoma v grob!« 
Na to je malo potihnil, in čez nekaj časa reče: »Ah, ko bi ne spoznal tebe, moj Božji Odrešenik, in bi v tebi ne imel tolikanj lepega zgleda potrpežljivosti v naj strašnejših težavah, bi jo po Rimski naredil s svojim življenjem; bi si meč nastavil, in še vanj zaletel — pa saj ga tudi več nimam — ali bi pa v tole vodo skočil! Pa Kristus nas drugače uči. Moramo piti kozarec trpljenja, ki nam ga nebeški Oče poda. Moramo reči s Kristusom: Oče, tvoja volja naj se zgodi, ne moja! To je že tako sklenjeno. Tukej trpljenju ne moremo ubežati; tam pa, če z voljo in stanovitno trpimo, nas čaka po zmagi venec veselja, ki ne bo nikoli zvenel.« 
Tako se je Evstahi nekoliko umiril; pa ko pomišljuje, kaj se je zadnja dva strašna dneva zgodilo, ga je vnovič v srce jelo peči. Zakaj ne le z vnanjim trpljenjem, bolj še z notranjimi težavami ga je Bog hotel skusiti in očistiti. »Kaj,« pravi spet, in se zgane, kakor da bi ga bila strela zadela, »kaj nisem vsega tega sam kriv? Kaj sem vendar mislil, da sem Teopisto, svojo ljubo ženo, zaupal neznanemu človeku, onemu hudobnemu zamorcu, ki mu je več nisem mogel iz rok iztrgati! Ali mu je nisem tako rekoč, sam zdal? Oh, strašna, strašna reč! In kako nespametno, kako neusmiljeno je bilo od mene, da sem svoja otročiča v tej puščavi, tam Agapita, tukaj Teopista, sama pustil sedeti! Oh, da me ni strašna rjutljiv in tuljenje divjih zverin nocojšnjo noč zmodrilo! Ali nisem po tem takem ubogih otročičev sam podvrgel divjim zverinam? Ali nisem neusmiljen oče, ali nisem morilec, morilec svojih otrok? Oh, kako krvavo se utaplja solnice v morje, in mi menda očita: Ti sam si kriv prelite krvi svojih otrok!« 
»Ne, ne!« reče zde pokojnejši, »iz neusmiljenja tega nisem storil. Se bom bridko kesal vse svoje dni, da sem svoji ženi v sužnost, svojima otročičema v smrt pripomogel; pa iz neusmiljenja do njih, vedoma in radovoljno se to ni zgodilo, ampak le zato, ker sem premalo pomislil. In vendar kako hudo me to peče! O, kako hudo mora še le človeku pri srcu biti, ki vedoma in radovoljno hudo stori, ki premišljeno bližnjega v nesrečo pripravi! Oh, koga je vendar človek, ko se pri naj boljši volji ne more hudega obvarovati! Kako mu je treba Boga vsak dan prositi, da bi ga razsvetlil in vodil!« 
»Pa,« je kmalu spet rekel, »ali ne krivično brez premisleka delati! — Ali bo si kakor koli; ti, o Bog usmiljenja, si moje edino prebivališče! prizanesi mi milostljivo, kar sem v tem zadolžil. Popravi spet, kar sem pokazal; obrni to v dobro. Saj si vsegamogočen in neskončno dobrotljiv, in saj si po svojim aposteljni rekel: Kteri Boga ljubijo, se jim vse v dobro izide; torej tudi njih zmote in njih grehi, če se jih resnično kesajo in pokore. Oh, ko bi te tolažbe ne imel, bi mogel obupati!« 
Utolažil se je, pa le za malo časa. Zmiraj gaz novega vest toži in peče. Sčasoma se začne te zmotnjave iz spomina izbijati in sklene ne več premišljevati in si k srcu gnati, kar se je zgodilo, ker je to prazno, in mu nič ne pomaga, ampak le k Bogu moliti, in njega olajšanje in tolažbe prositi. »Oče,« je dejal, »ki si svojemu ljubemu Sinu v smrtnih težavah angela z nebes poslal, in ga v trpljenju potolažil in pokrepčal, glej, tudi moja duša je žalostna do smrti! Oh, ne pusti me brez tolažbe in pomoči!« Angela z nebes sicer ni bilo k njemu; pa Bog mu pošlje drug polajšlje, kateri je že marsikomu naj večji bridkosti ali pregnal ali pa zmanjšal. Bog mu pošlje sladko spanje, in prečudne sanje razvesele njegovo dušo. Sanjalo se mu je, da hodi po temnem gozdu; pa kakor bi trenil, posije solnice po vsem gozdu, ter ga razsvetli, in ljubi Agapit sedi ves zdrav in pokojen na tratici, in se mu ljubeznivo nasmehljava, in lev beži ves plašen spred njega; daleč prek njega pa stoji Teopist, njegov bratec, in gleda hvaležno proti nebesom, ter kaže s prstom volka, ki leži mrtev zraven njega na tleh. V tem se je Evstahi zbudil; pa je kmalu spet zaspal, in vnovič vidi svoja sinova ko lepa čvrsta mladeniča, oblečena ko Rimski vojščaki, in na njunih svetlih čeladah zelene lorbarjeve vejice zataknjene. Spet se je prebudil, in še enkrat zaspal, in glej, zde vidi še svojo ženo, katera njegova sinova preden pelje, in Evstahi je neizrečeno vesel. 
Šesta razstava. 
Dobri kmetje. 
Ko je jutranja zarja napočila, in je oblake in morje, skalovje in drevje obsijala, se Evstahi zbudi. Precej pogreši svoja sinova in njuno ljubo mater. Vidil jih je v sanjah; zde jih nikjer ne vidi, in je žalosten. Pa proti nebesom je povzdignil oči, roke in srce, in nebeškemu Očetu v skrb izročil vse, kar ga teži. Častitljivo je solnice vzhajalo, in lepo prijazno razsvetljevalo nebo in zemljo. Toraj reče Evstahi: »Sinoči se je solnice nekako krvavo in mračno za morje nagnilo, in danes vstaja tako svetlo in častitljivo! Tudi naših dragih prijateljev zmanjka, ko solnica, ki se je skrilo za morje, za črne oblake; več jih ne vidimo na tem svetu, kadar jih temna noč zakrije: pa prišlo bo kdaj jutro, ko jih bomo ko vzhajajoče solnice v svetlobi in časti zopet videli.« 
Evstahi si je zde vse prizadel, da bi prišel v primorsko mesto, kamor se je imel zamorec z barko ustanoviti, in kjer je upal najti svojo ženo, in s pomočjo višje gosposke jo oteti iz rok grdega tolovaje. Vvzdignil se je, in je šel žalosten po pesku. Ni videl drugega ko morje in visoko skalovje, in grozno težko ga pot stane. Skoraj je zgorel, tako ga je solnice peklo. Z nekoliko ribicami, ki jih je pri kraju morja ujel, si je tolažil lakoto, žejo pa z obilno roso, ki je po širokopernatem zelju stala. Tako je storil dan hoda. Zde pa je skalovje, katero je doslej vštric sebe imel, daleč v morje segalo, in ni mogel več dalje. Per strani le se mu odpre tokava v gorje. Po njej se je spustil; in na, še v večjo puščavo je prišel! Nikjer ne najde sledu človekovega; stopinje divjih zveri le so se v pesku poznale. Ko se je noč storila, se splazi na strmo skalo v jamo, in se stisne v kot, da bi čez noč kaka zver ne prišla do njega, in ga ne raztrgala. Ko se je bil pa dan zaznal, je šel spet dalje. Pušala je prihajala vedno strašneji. Spet je bilo solnice že nizko, in še ni iz tokave. Malo pustih jagod in malo vode iz solzečega studenca je njegova edina jed in pijača. Že je menil, da ga bo konec v tej strašni puščavi; kar pride k ozki, nekoliko obhojeni stezi. Ko je šel nekaj časa po njej, glej, se mu izmed goljave dolina odpre, in kmalu zagleda visoke drevesa z začrnelem perjem, potlej zelene travnike z rumenimi in rdečimi rastlinami, potlej široke njive s strnjo, na zadnje čedno vas, ki se je komaj izmed drevja videla. Zahajočega solnica žari obsijajo dolino, in prav lepo jo je videti. 
Evstahi hvali Boga, da mu je dal spet videti pohištvo in polje, in gre vesel navdol, in pride v vas. Pred eno prvih hiš, ki je šel mimo njih, sedi star mož. Dva ljubezniva otročiča, na videz njegova vnuka, igrata pri njegovih nogah. Evstahi stopi k njemu, in reče: »Ljubi oče! ali bi mogel kje v tej vasi popotnik prenočiti?« Starček odgovori: »Ostanite, če vam je ljubo, takoj pri meni; me boste prav razveselili. Malo je kar premorem, pa iz srca bom postregel.« 
Evstahiu je ponudba dopadla, in gre z njim v hišo. Mož mu prinese kruha, sadja in vina, ter reče: »Ponudite se s temle, da pride moja hči s polja in večerjo napravi. Jejte in pite, Gospod vam pomozi!« Po teh besedah je Evstahi spoznal, da je ta mož kristjan, in se od veselja ne ve kam dati. »Bog ga bo zahvaljen,« je rekel, »kateri me je sem pripeljal; tudi jaz veurjem v Gospoda Kristusa, našega Odrešenika!« Starček se je ravno tako obveselil, da je kristjana pod streho dobil. Ko sta oba med divjimi in usmiljenimi neverniki mogla živeti, je zde tudi obema, kakor ljubeznivima bratoma, katera se v tuji deželi in med sovražnim ljudem neprevidoma snideta in spoznata. Oba, Evstahi in starček, ki mu je bilo Klemen ime, sta se po bratovsko objela. Da imata eno vero, eno upanje, eno nebeško ljubezen, da sta si po duhu v rodu, to jima je več, ko vsa rodovina po krvi. Bila sta si tako dobra, ravno kakor bi bila že deset let skupaj živela. 
Na to je hči s svojim možem s polja domov prišla. »Vidita,« jima reče prijazno starček, »v tem dobrem možu nam je Gospod enega svojih učencev in prijateljev poslal!« Oba sta ga zelo vesela, in ga ljubeznivo pozdravita. Evstahi jim zde pripoveduje, kako je mogel zavoljo krščanske vere iz svoje domovine pobegniti, in kako so mu hudobni ljudje in ljuti zveri vzele ženo in sinova. Vsi ga zvesto poslušajo in milujejo; mlado gospodinjo so solze posilile; pobožni starček pa je na zadnje rekel: »Le zaupajte! Meni se vse tako zdi, da tiste sanje, s katerimi vas je Bog prvo noč po zgubi vaših sinov potolažil, niso brez pomena. Saj vendar niste videli, da bi bile ljuba dečka zveri raztrgale; morebiti da še živita!« »Kako bi bilo to mogoče?« Starček pa reče: »Bogu ni nič nemogoče; Božji vsegamogočnosti ne smemo meje staviti. In ko bi tiste sanje tudi le prihodnji svet zadele, in bi bila vaša sina za ta svet res že mrtva; sta zde ljubezniva angelca pred sedežem Božjim, in tam ji boste gotovo spet videli. Vašo ženo pa bo že Bog varoval. Jaz celo upam, da jo boste v Egiptu spet našli, in iz oblasti hudobnega nevernika oteli. Ko bi jaz že ne bil tako star, bi vas tja spremil. Pa moj zet ti le, Klit, pojde rad z vami; on je že enkrat tam bil, in vse pota so mu znane.« Te besede so žalostnega Evstahia zelo oveselile. Večerjal je z dobrimi dušami, in gre hvaležen in zaupljiv k pokoju. 
Drugo jutro se s Klitom, mladim kmetom, preden se je še dan storil, napravi na pot. Kolikor moreta, hodita urno, in le opoldne, ko je naj huje vročina, se nekoliko oddahneta. Ko sta prišla izmed hribov na ravnoto, najme Evstahi za denarje, ki jih je imel še pri sebi, velbljuda ali kamelo, in nanj sedeta, da se jima pot še bolj speši. Tedaj prideta v primorsko mesto, in bark celo vrsto je ondi v kraju stalo. Evstahi gre, in začne po barkah gledati. Dobro še se ve Evstahi spomniti, kakšna je bila tista, na kateri sta se on in njegova žena vozila, in brž jo ima v očeh; prav brega se je tiščala. Stopi blizu nje, in jo pregleduje. 
Delavec, ki je v njej na skrinji sedel, ga vpraša: »Zakaj ogledujete barko od vseh strani tako skrbno; bi jo mar radi kupili?« Evstahi meni, da je delavec iz šale tako rekel, in ga z milim, pa bistrim očesom pogleda. Mož pa reče: »Ne, ne! je resnica! Barka je na prodaj! Gospodar, katerega je bila, bogat zamorec je mrtev.« Evstahi poprašuje bolj na tanko. Delavec pa pravi: »Verjemite mi, da ni nič drugače. Še ni dolgo, kar je barka v kraju; ali njen gospodar ni bil tako srečen, da bi bil živ na suho prišel. Sem videl, ko so ga mrtvega z barke prinesli. Nagle smrti, pravijo, da je umrl.« »To je pač čudno!« reče Evstahi; »ali pa veste, kje je gospa, ki se je na barki pripeljala?« »Gospa?« reče delavec; »saj ni bilo nobene gospe na barki!« »Pač,« reče Evstahi bolj resno, »je mogla biti. O, povejte mi, ljubi moj, kje bi jo dobil! Veliko ljubezen boste izkazali njenemu žalostnemu možu.« Delavec je pa le trdil, da ni nobene gospe videl, katera bi bila z barko prišla. 
Dva kupca, ki sta ravno mimo šla, postojita, in slišita to. »Je, je res tako, kakor mož pravi!« reče mu eden. »Jaz sem imel tudi blago na tej barki, in sem je vsak dan hodil čakat. Sem videl s svojimi očmi, ko je v kraj prišla, in nisem od nje šel, da je bila vsa izložena. Ali žene, vam povem, ni bilo nobene videti na barki. Ni bilo drugega na njej, ko mornarji in lastnikovo truplo.« Evstahi pove nekoliko, kaj da se mu je prigodilo, in prosi kupca, katerima se je prav užalilo, da naj mu pomagata mornarjev kateremu na sled priti, da bi ga izprašal, kam je koli njegova žena prišla. Kupca pravita: »Bo težko še katerega dobiti! Po lastnikovi smrti so pred ko ne na drugih barkah službo vzeli, in morebiti so že vsi spet od tod odrinili; kupčija namreč teče zde dobro, in blago gre spod rok. Vendar greva takoj sama, in bova popraševala. Kmali sta spet prišla, in rečeta: »Sva našla dva mornarja, pa nočeta nič vedeti, da bi bila kaka ženska na barki.« 
Na Evstahievo prošnjo sta mornarja pred sodno gosposko poklicana. Zelo se ustrašita, ko stopita v sodnišnico, in zagledata moža, katerega sta pred nekaterimi nemi z barke na samotno pustino pomagala pehniti. Tudi Evstahi je oba takoj spoznal, in ju trdo prime. Zde se udasta, da se je Evstahi res z ženo in sinoma na barki vozil. »Ko pa Evstahi,« pravita, »ni imel s čim voznine plačati, je lastnik barke njega in njegova sinova ukazal na suho vreči; ženo pa si je sužno pridržal, in se ji je prav prijaznega delal. Ker pa žena ni marala zanj, in ni storila po njegovih željah, jo je v svoji togoti z mečem prebodel, in njeno mrtvo truplo v morje vrgel. Po tem pa je bil ves nepokojen; ko iz plavža je vročina iz njegovega obraza puhtela, in ni bilo dolgo, se je sesedel, in je umrl. Tako življenje in taka smrt, smo dejali, je gospodarju zelo v nečast, in smo sklenili od vsega trdo molčati. Pa poklicana pred sodbo morava, kakor koli naju to težko stane, vse po pravici povedati.« To sta s prisego potrdila, in potlej sta izpuščena. 
Kako je bilo pa žalostnemu Evstahiu pri srcu, se ne da nikakor izreči. Ves pobit je šel iz sodnišnice, in hodi pri morju na bregu semtrtje, in molči. V njegove oči še ni bilo solz. Potlej obstoji, in potok solz se mu udare po licih, in se vzre proti nebu, in reče: »Ti, ljubi Bog si pripustil, da sem zgubil svojo ženo! Tvoji volji se ponižno podvržem, in jo molim. Ti, ljubi Oče, si jo k sebi vzel! Oh, bolje je vendar, da je krvavo smrt storila, kakor da bi bila v greh in sramotenje privolila! — O ljuba moja Teopista,« je rekel dalje, »več tedaj na tem svetu ne bom videl tvojih Ijubeznivih oči! Blagor tvojemu zveličanemu duhu! Pa prosi zame Boga, da te bom z najnimi otročiči pri sedežu Božjem spet videl.« 
Ko je Evstahi okoli gosposke hodil, je bil Klit, njegov tovariš, velbljuda v hlev dejal, in ga je opravljal. Pa je kmalu zaslišal žalostno novico: »Ženo, ki se je na barki vozila, so umorili, in v morje vrgli.« Groza je dobrega kmeta spreletela. Žalosten in s solznimi očmi gre po Evstahia, ki je ves objokan po morju gledal. »Oh, moj Bog!« mu reče Klit, »se ne čudim, da morja brez solz ne morete gledati, ker je grob vaše ljube žene. Pa raju, Evstahi, se vzrite proti nebesom! Če tudi njeno truplo na dnu morja leži, je le vendar njena duša v nebesih. Nar lepše smrt je storila, ker je raju umrla, kakor grešila. Nič tedaj ne jokajte; še le veselite se, in Boga hvalite!« — »Imate prav, ljubi prijatelj,« reče Evstahi, in mu roko stisne; »bodi ga Bog zahvaljen; Ona je, kakor koli je bilo strašno, vse prebila, in je srečno končala. Bog daj, da bi tudi mi svoje življenje, naj bo tudi polno rev in težav, na zadnje le srečno sklenili! 
Sedma razstava. 
Evstahi služi pri kmeti. 
Evstahij in mladi kmet Klit se sprehajata nekaj časa molče ob morju, le v svojih žalostnih srcih govoreta z Bogom. Potlej reče Klit: »Noč se je storila. Ali bi ne šla na krčmo ali gostilnico, kjer sem nama večerjo in ležišče rekel napraviti?« In šla Sta. Pa Evstahi ne more ne jesti, ne spati; tudi Klitu se nič ne poljubi. Vsa poparjena sedeta v stanici, katero so jima dali, in se menita od žalostne prigodbe. Na zadnje reče Klit: »Tukej v Egiptu nimate kaj več pričakovati; kam se boste zde obrnili?« Evstahi pravi: »To mi še ni bilo v mislih; pa kaj čem drugega, kakor poiskati kakega kota na zemlji, kjer bom žaloval in umrl, če Bog še kaj drugega z menoj ne sklene?« — »Če je taka,« reče Klit, »vas prosim, pojdite z menoj. Moja hiša in vse, kar premorem, vam bo v postrežbo. Oh, bolje bi mojega starega očeta, moje žene in mojih otrok ne mogli razveseliti, kakor če se z menoj vrnete, in pri nas ostanete!« Evstahi je pomislil in reče: »I, pa pojdem! Tode nadlege vam ne bom delal, in kruha ne bom lenuh jedel. Sveti apostelj je dejal: »Kdor ne dela, naj tudi ne je.« Prijel se bom poljskega dela, in vam pomagal pri kmetiji. Roka, katera je bila dovolj krepka za meč in sulico, vsaj ne bo tako slaba, da bi za plug ne držala.« To Klita zelo razveseli. »Oh,« reče poln hvale, »tako veselo bomo skupaj živeli, kakor angelci v nebesih!« 
Drugo jutro sta sedla na velbljuda, in se vrneta. Srečno dojdeta v vas, in dobri starček, gospodinja in otroci ji sprejmejo z velikim veseljem; pa tudi žalost jih obide, ko sta povedala, kako sta slabo opravila. Slišati, da se hoče Evstahi kmetije lotiti, je dobri starček s svojo sivo glavo zmajal; Evstahi pa je le ostal pri svojem sklepu. Le ene reči je prosil. Za Klitovo hišo je bila višava, in lepo drevje je na njej rastlo. »Tam,« reče Evstahi, in pokaže na višavo, »tam med unimi drevesi bi rad hišico sam zase, kjer bi o praznih urah lepo tiho v molitvi in premišljevanju prebil.« Dobri ljudje mu obljubijo te želje izpolniti. Koj drugi dan se podstopijo dela. Evstahi očrta hišico po njeni širjavi in dolgosti, ter pridno pomaga. In kmalu je bila dodelana. Streha je bila s slamo pokrita, in slonela je na malo obtesanih paneh. Stene so bile s protjem gosto opletene, in z makom opažene. Hišica, kaj pa da, je bila na videz prav slaba; vendar je ne le dežja dobro branila, ampak tudi mraza in vetra obvarovala, snega namreč v tisti deželi nikoli ne vidijo. Znotraj je imela le dva predela. V prvem, ki se je precej skozi duri vanj prišlo, je stanoval, v drugem pa spal. 
V tej revni mahnati koči s slamnato streho je zde Evstahi prebival, on, ki je imel nekdaj lep grad. Trdo se je kmetije prijel; kmalu se je navadil, in je veliko veselja v njej našel. Mislil je, kakor tisti Rimski pevec, ki blagruje moža, kateri nima posvetnih homatij in prepirov, ampak zadovoljen in vesel za plug drži, in ni lakomen in skop. Bil je kakor sloveči vojvoda Cincinjat, kateri, ko so Rimljani do njega poslali, in mu vojvodstvo ponudili, je ravno na njivi oral, in je od pluga šel na vojno, in se je po dobljeni zmagi spet vrnil k plugu, in se na očetovem domov pri slabotni noši in kmečki hrani celo nič ne zmenil za bogastvo in lisk sveta. 
Ko je bilo na polju podelano, je imel Evstahi z vrtom ob svoji hišici opraviti. Ga je z brajdami in smokvami nasadil, ga je okopaval, in boba, graha in dinj vanj nasadil, in mnoge zelenjave nasajal. Opoldne je večji del pri kmetih južinal, velikokrat kar zunaj na polju; na trato v kakšno senco je sedel zraven njih, ter vesel z ojimi iz ene sklede zajemal, in si ni želel boljših jedi. Večerjal je pa le bolj sam pri levi ali v kakem drugem kotičku svoje bajtice, in med tem zmeraj kaj bral, n. pr. iz svetega evangelja, ali z dejanja listov aposteljnov, ali iz psalmov. 
Po večerji je še rad na leseno klop sedel, katero je bil pod košatim drevesom naredil. Velikokrat so kmetje, pobožni in dobri ljudje, k njemu prisedli, in ko je bila večerna zarja utonila, in so že zvezde na nebu migljale, se je pogovarjal z njimi od vere v Boga in Jezusa Kristusa in od dobrot, katere nas, kadar se svet okrog nas v večno noč pogrezne, tam gori nad zvezdami čakajo. S prisrčnim veseljem je pravil od nebeške prikazni, ki jo je tam v gozdu imel; večkrat je rekel, da le krščanska vera dušo umiri in upokoji, in se le v njej more upati večno življenje. Tudi jim je še marsikaj povedal, kar je že svoje dni izkusil, in je bilo podučljivo zanje. Iz njegovih povest so lahko sklenili, da je bil nekdaj bogat mož, in da je imel pri vojski imenitno službo; pa da je on po vsem svetu sloveči vojvoda Placid, tega jim iz ponižnosti ni povedal. Poznali so ga le po krščanskem imenu Evstahi. 
Drugi ljudje v vasi so bili še skoraj vsi neverniki. Pa Evstahi jim je vsem brez razločka pri vsaki priložnosti rad dobro storil. Ker je bil modrejši, v dobrem trden in srčen, jim je lahko z besedo in dejanjem pomagal. Med drugim so njih polja ne le jeleni, ampak tudi strašni divje prašiči zdelovali, ljuti zveri so iz bližnjih gozdov nad črede hodile, in zde je lev kako govedo raztrgal, zde volk kako ovco odnesel. Takrat namreč še niso znali z ognjem streljati, in mirni kmetje zlasti so se težko divjini ubranili. Jaki Evstahi brani zverim na njih polja in v njih črede, in prebiva marsikako črno noč pod milim nebom. Sam dober samostrelec, uči tudi može, kako da naj orožje napravijo, in zverino streljajo in pobijajo; in veliko zverine, levov in volkov, je padlo, človeku pa se ni nobenemu nič hudega zgodilo. 
Ljudje so imeli veliko zaupanje do dobrega Evstahia, in so ga zelo častili. S svojo ponižnostjo in priljudnostjo se je vseh srca pridobil. Ko je zvečer pri svoji hišici pod drevjem sedel, se jih je zmeraj več okrog njega zbiralo, mož, žen in otrok, in so ga zvesto poslušali, vsako besedo so mu iz ust prestregli. Nar raju je tistikrat govoril od sreče pravega kristjana. Spolnile so se pri njem, kakor pri vseh, kateri Jezusa Kristusa prav spoznajo, besede: »Verujem, zato govorim.« Ker so njegove besede iz srca prišle, so se tudi src prijele. Skozi jih je več v Kristusa verovalo. Krščanski mašnik, ki je od nevernikov pregnau v to dolino prišel, jih je krstil, in jim kruha življenja podelil. Evstahieva hišica je bila namesti cerkve. Ko je pa mašnik čez nekaj let vdrugič prišel, so mogli sveto Gospodovo večerjo zunaj Evstahieve koče obhajati. Evstahi namreč je doživel veselje, da so vsi, kar jih je bilo v tej vasi, krščansko vero sprejeli, da so bili vsi enega srca in enega duha, in pa lepa podoba krščanske občine v dejanju. 
Osma razstava. 
Vojaka prideta po Evstahia. 
Petnajst let že je Evstahi v sredi med dobrimi kmeti ves zadovoljen preživel. Kaj se je ta čas po sveti godilo, je malo vedel, ali pa nič. En večer, ko je hribov senca že daleč v dolino segala, in je trudna vola z zvrnjenim plugom proti domov gnal, je zagledal dva tujca, ki se proti vasi držeta. Po njunih svetlih čeladah, ki ste ko solnice blisketale, je že od daleč poznal, da sta vojaka. Evstahi, nekdaj junak in vojvoda v vojski, se ju obveseli, in postoji. Vojaka prideta do njega, in Evstahi spozna z velikim zavzetjem, da sta njegova nekdanja služabnika, Akacij in Antijoh. Ona pa njega nista spoznala; v obraz namreč je bil zelo ogorel, in njegova odrgnena kmečka obleka ga je še bolj neznanega delala. In pa kako bi bila mogla poštena vojaka tudi le misliti, da je ravno oblečeni mož, ki pred njima stoji, njun nekdanji gospod in vojvoda! 
Evstahi jima poda poln veselja roko, ter reče prijazno: »Bog vaju sprejmi, prijatelja! Kaj vaju je koli v to dolino prineslo, kjer že veliko let nobena Rimska sulica ni blisketala?« Akacij pravi: »Pozdravljeni tudi vi, dobri mož! Vojvoda Placida iščeva po cesarjevem povelji po križem svetu, pa ga ne moreva dobiti. Kakor kaže, se bova menda z majhno častjo mogla vrniti, ko ga ni moč nikjer najti.« Evstahi vidi, da ga ne poznata, in torej jima tudi on noče precej povedati, da ji pozna. Hotel je popred zvedeti, ali sta še njegova poprejšnja zvesta prijatelja, in zakaj ga cesar, ki je njegovo milost zgubil, zde iskati veleva. Reče jima le: »No no, morebiti da ga pa pred najdeta, kakor menita! Kolikokrat se kaj neprevidoma zgodi! Pa solnice se že skriva, in vidva sta trudna. Pojdita z menoj, in ostanita nocoj pri meni; vama bom z veseljem postregel.« 
Vojaka, si tega nista dala dvakrat reči; kaj celo posebnega jima je to, da ju Evstahi k sebi vabi. Šla sta z njim v vas. »Pojdita zde tja le v hišo,« jima reče, ter pokaže z bičem na svojo bajtico; »jaz bom takoj za vama prišel, da le trudna vola opravim.« »Kaj v to le kočo?« reče Akacij pomišljevaje; »niste le gospodar te domačije?« »Gospodar ne,« reče Evstahi, ampak prav za prav le njegov hlapec. Pa le vrjemita, da bosta dovoljna postrežbe.« »No, no, se bo videlo!« reče Akacij glavo zmajevaje, ter gre gori v hišico, in za njim gre Antijoh. 
Evstahi pa je med tem vola ugnal, in jima poklade; potlej teče k gospodarju in gospodinji in pravi: »Dva jaka vojaka, ki sta tod šla, sem dobil, in ji prosil, da bosta pri meni prenočila. Spodobi se vendar, da njima kaj bolje večerje pripravim, in kak kozarec vina pred njej postavim. Prosim, pomozite mi nekoliko; dvakrat bolj pridno vam bom delal, da bom pridelal, kar snesta.« »Kaj pridelali!« reče kmet; »to ste že zdavnaj stoterno pridelali. In pa saj je naša dolžnost, popotnike pod streho jemati.« Kmetica pa reče: »Ravno prav, da imam še četrt jelena, ki ste ga oni dan ustrelili; takoj bo napravljena pečenka! Vina pa vam dam, kolikor ga potrebujete, in pa naj boljšega, ki ga imam.« Obrne se in prinese kruha, in vrč vina. 
Ko je Evstahi s prstenim vrčem in s kruhom v hišico stopil, sta bila tujca meč in čelado že odložila, vsak svojo sulico v kotiček postavila, in se za mizo usedla. Evstahi jima vina v kupico natoči, in reče prijazno: »Poživita se nekoliko s kruhom in vinom, da bo večerja napravljena!« Akacij prime za kupico, pije, in reče: »Tako dobrega vina bi ne bil iskal v ti bajti, in po pravici reči, tudi tako dobrega moža ne!« Obema se vino prileže, in sta prav dobre volje. Od Placida, svojega nekdanjega vojvoda, začneta govoriti. Akacij pravi: »Placid je bil mož, da mu ga na zemlji ni enakega. Per njem sva služila. Ne bom pravil, kako je vedel vojsko voditi, kako jo v red staviti in gospodovati, kako nas je že njegov pogled s srčnostjo navdajal, kako se je spreumel na zmago, in kako je bil zmagancem mil in dober, kako je ostro ravnal z vojaki, in vendar ljubeznivo ko prijatelj in oče. Tega, ljubi moj, vam ne bom pravil; v kaj takega bi se vi ne zvedeli dosti. Pa da bi ga bili vi le v njegovi hiši videli, kako je bil ves ljubezniv in dobrotljiv, in vendar zmeraj v časti! Njegove oči so bile povsod. O njem se sme reči: Oko gospodarjevo njivo gnoji, kravam mleko priboljša. Lepšega polja in zaljši živine ni bilo nikjer. Vendar to je še kaj malega. Za svojo družino je še le kaj lepo skrbel! Pravimo v pregovoru: Kakršen gospodar, tak hlapec. In res, Evstahi je vedno le dobre posle imel. Verjemite ali ne verjemite, midva sva bila s tem dobrem možem pod eno streho, sva bila njegova služabnika, in sva imela vse njegovo zaupanje. Sva bila sicer le izmed naj manjših vojakov; pa je vendar z nama ravnal, kakor oče s svojimi otroci, kakor brat s svojimi brati. Oh, jok me sili, kolikokrat se domislim tistih srečnih časov! Pa zdavnaj že so pretekli, in odslej je več nimam vesele ure! Najno srce ga želi še videti. Boljega moža, ko je bil, svet ne premore!« 
»To prijatelj,« reče Evstahi posmehljaje se, »se pravi pa vendar neizmerno hvaliti. Obljubim, da ni za en las bolje od mene!« 
»Za en las ne bolje od vas?« poprime Akacij vnet za besedo. »Se ravno ne bom čudil vaši odkritosrčnosti, ste res pošten in dober mož tudi v mojih očeh; toda pred našim vojvodom, pred slovečim Placidom, se pa vendar le skrite! Če ne, bom mislil, da ste ga v glavo dobili.« 
»Tudi njegova žena,« seže Antijoh v besedo, »je bila prava gospa, vsa vredna takega moža. In sinka, ki sta ji imela, o kako sta bila zala in živa, kako ljubezniva dečka! Eden, z gostimi in črnkastimi lasci, je bil očetu podoben; eden, z rumenkastimi lasci, je bil ves materin. Rad bi jih videl, kakšna junaka sta zde. Večkrat smo vojaki med seboj rekli: To bosta prava vojščaka; ko bi bilo mogoče še bi očeta prekosila.« 
Viditi svoja nekdanja služabnika in njuno zvestobo in ljubezen do njega, je Evstahi že zelo ganjen; ko ga pa še opomnita preteklih srečnih dni, njegove predrage žene in njegovih preljubih sinov, je ves pretresen. Velika žalost ga obide po dobri ženi in po tolikanj ljubeznivih otročičih. Premaguje se, da joka na glas ne izpusti; komaj že ga udržuje. Tedaj vstane, pogleda skozi okno, in reče s pobitim glasom: »V kremlji se je noč storila. Grem po luč, in bom zvedel, ali bo skoraj večerja.« Prav za prav je pa le šel, da se je zunaj neviden zjokal. 
Ko je odšel, reče Antijoh: »Kaj se ti zdi, ljubi moj! ali ni ta mož našemu češčenemu vojvodu podoben? Dalej ko sem ga ogledoval, bolj se mi je dozdevalo, da mu je podoben. Tudi njegova beseda se mi zdi Placidova. Veš, da mi ni bilo nič drugači, kakor da bi videl najnega nekdanjega ljubega gospoda? Poglej ga vendar prav pazno, ko spet v hišo pride, ali ni on tisti, ki ga iščeva.« 
Akacij pravi: »Kaj ti še v misel ne pride? Ali si iz uma? Kje si to vzel, da bi naš imenitni vojvoda pri kmetu za hlapca služil? Kaj, da bi on zde volar bil; da bi roka, katera je nekdaj celo Rimsko vojsko vodila, zde bič vrtila! Ne rečem, da bi v obrazu tega kmeta ne bilo nekaj blagega in častitljivega, in da bi ne bil Placidu podoben. Pa jaz menim, da le bolj žele Placida videti, in morebiti tudi vino, ki nama je že v glavo stopilo, ga podobnega delajo. Pa vem znamenje, po katerem ga lahko spoznava. V boji je bil nekdaj ti le za vratom, kjer še čelada in oklep stikata, s sulico vboden; ostro železo mu je naredilo precej hudo rano. Ta rana se mu je sicer zacelila, pa znamenje rane se še zmeraj pozna, in menda ga ponese tudi seboj v grob. Če tedaj to znamenje, kadar spet v hišo pride, pri njem zagledava, ni drugači misliti, kakor da je res Placid.« 
Evstahi je prinesel svetilo, ga je na mizo postavil, in se prikloni, da bi bič v njem popravil. Tedaj vpreta vojaka brž oči na njegov vrat, ugledata znamenje rane, in skočita, od strmenja in veselja vsa omočena, iz za mize, kakor da bi bila iz uma prišla. Več ne vesta, kaj da delata. Vriskata od veselja, se okleneta njegovega vratu, in ga objemata in poljubita, da bi ga kmalu zadušila. Na to se mu vržejo k nogam, in ga ponižno prosita, da naj jima zanese, da sta se v veselju svojega srca spozabila spodobne časti do njega. Potlej ga spet za roke poprimeta, ravno kakor da bi se bala da bi bilo le sanja, kar vidita z očmi. »O vi, srčni vojak,« pravita, »vi, naš vojvoda Placid, ali kakor vas raju imenujeva, naš prečastiti Evstahi! vi najin prijatelj, najin dobrotnik, najin oče! poglejte svoja nevredna služabnika na kolenih. Pa v kakšnem stanu vas najdeva! Oh, kako se je z vami spremenilo, kar smo z vami zadnjo vojsko dobili, kar vas ni več na vašem gradu! Oh, toliko ste jih kdaj osrečili, in zde ga ni, kateri bi se vas usmilil! In kje je Teopista, vaša preblaga pobožna gospa? Kje sta vaša sina, obetni Agapit in ljubeznivi Teopist? Kako, da ste sami in zapuščeni v ti revni bajti? Kaj vam od vse vaše sreče, od vseh vaših častnih svetinji ni drugega ostalo, kakor tole znamenje na vratu? Oh, povejte nama, ali prav vidiva, ali naju oči motijo, in ga še nisva našla, katerega tako željno iščeva?« 
Evstahiu, občutljivemu in usmiljenemu možu, so že dolgo solze v očeh igrale; zde pa, ko je slišal svojo predrago ženo in svoja preljuba sina po imenu imenovati, in bi mogel starima prijateljema dopovedati, kaj se je strašnega z njimi zgodilo, ga jok premaga. Tolikanj milo je jel jokati, da si je vse lice in pa še oblačilo zmočil. »Oh, prijatelja moja,« je rekel, »žalostne reči vama moram povedati! Moja sina sta že zdavnaj mrtva; oba so zveri požrle. Mojo ženo mi je hudoben človek, še neusmiljenejši ko divja zverina, iz rok iztrgal, in ko ni hotela privoliti v greh in osramočenje, jo je umoril. Pač res tedaj, da sem sam in zapuščen, in bridko žalujem! Nič ne potožim zavoljo zgube časnega blaga. Naj bom svetu tudi žalosten zgled nekdanje velikosti; naj mu bom tudi živa priča, kako nestanovitna je vsa časna sreča: za vse to se nič ne zmenim. Ali da sem ob svojo ljubo ženo, ob svoja ljuba sina prišel, to rani globoko moje srce, in ta rana se ni tako naglo zacelila, kakor rana, katero mi je takrat tista sulica vbodla; ona še zde krvavi. Pa je že volja Božja tako. Ime Gospodovo bodi česeno! Trdno zaupam v besede svetega pisma, da trpljenje tega sveta ni nič proti veselju, katero nas tam čaka. Tam se bomo s svojimi ljubimi zopet videli.« 
Grozovita pergodba z blago ženo in z ljubeznivima dečkoma silno prestraši zvesta služabnika, in ko vidita solze v Evstahievih očeh, začneta tako na glas tarnati in jokati, kakor da bi dobro ženo mrtvo v krvi pred seboj videla, in kakor da bi ljubezniva otročiča ravno pri tej priči divje zveri razmesarjale. 
Kmetje v bližnji hiši so slišali pred vriskati, zde tarnati in jokati pri Evstahiu; vsi prihrume, da bi videli in slišali, kaj da je. Pa Evstahi je rekel: »Tale jaka moža, glejte, sta moja stara znanca! Ravnokar sta me spoznala, in se zelo razveselila; ko sem jima pa od smrti svoje drage žene in svojih ljubih sinov povedal, sta zagnala tolikšen jok.« 
To je kmete do solz ganilo. Ko je pa Akasij videl, da z Evstahiem kakor, s svojim hlapcem ravnajo, in da še ne vedo, kak imeniten gospod je bil on nekdaj na svetu, jim reče: »Menda še ne veste, kolikega gospoda ste doslej v ti revni koči imeli. On, ki si zde pri vas s svojimi rokami živež služi, je kdaj brez števila ljudem kruh dajal; on, ki je zde delavec, je nekdaj cele vojske vodil, in le migniti mu je bilo treba, in tisoč in tisoč junakov mu je bilo pokornih. Vaša mala vas, ki jo, kakor slišim, Badis imenujete, bo slovela, ko bo vekov in vekov preteklo, ker je on tako dolgo v njej prebival. On namreč, ki pred vami stoji, je sloveči Rimski vojvoda Placid.« 
Kmetje, to slišati, so vsi ostrmeli; omotni in polni časti so spred Evstahia odskočili. Zakaj Rimski vojvoda je bil tisti čas v večji časti ko knezi. Pa Evstahi je rekel: »Nič ne marajte, ljubi prijatelji! Na tem svetu je že po Božji naredbi tako, da morajo eni zapovedovati, eni pa slušati. Tudi je le Božja volja, da so nekateri bogati, nekateri pa ubogi. Ali bodi si kdo gospod ali kmet, prednik ali podložen, bogat ali ubog; pri Bogu je to vse eno. Ne oblast in čast pri ljudeh, ne posvetno bogastvo, ampak le pobožnost in krepost nas dela Bogu prijetne. Brač, ki lepo živi, je v Božjih očeh večji, ko oblastnik, kateri deželam zapoveduje, pa je hudoben. O, da bi bili le, kadar Gospod pride nas sodit, v svojem poklicu zvesti najdeni!« 
Antijoh je rekel: »Vi, prečastiti vojvoda! ste bili zmeraj zvesti svojemu poklicu, kar ste bili v krščanstvo poklicani, in pa kar vas poznava. Ko ste bili še bogati, in ste še oblast imeli, ste s svojim bogastvom le revežem pomagali, in s svojo oblastjo le stiskance otevali. Ko je izkušnja nad vas prišla, ste raju zgubili cesarjevo prijaznost in svoje vojvodstvo, raju ob vse svoje premoženje prišli, kakor pa od Kristusa odstopili. In kako ste vse voljno trpeli, ko so neusmiljeni neverniki v vaši hiši ropali, vam po življenju stregli, in vas primorali iz dežele pobegniti! Jezusa Kristusa spoznati je pri vas več veljalo, ko vsa prijaznost, vsa čast, vse bogastvo sveta; iz ljubezni do Kristusa, in da bi njegov zvesti učenec ostali, ste tukaj s potom v obrazu svoj kruh jedli, in tiho in skrito živeli.« 
Dobrim ljudem je v srce seglo, kar sta vojaka rekla. Stari kmet pa, častiti sivček, je Evstahia za roko prijel, in s solzami v očeh rekel: »Preblagi mož, toliko let že ste pri nas, in niste zinili o svoji velikosti in o svojem vojaštvu, ne stvarice potožili zoper svoje preganjavice! Ponižnost in ljubezen Jezusa Kristusa je resnično v vašem srcu. Radujte in veselite se, da ste bili pregnani, in da ste mogli toliko pretrpeti; glejte, vaše plačilo bo obilno v nebesih!« 
Deveta razstava. 
Evstahi gre od pluga v vojno. 
Ko je bil Evstahi spet sam z vojakoma, se z njima spet za mizo usede. Med tem je kmetica jelenovo pečenko z drugimi jedmi na mizo prinesla. »Jejta zde, prijatelja, in razveselita z vinom svoje srce!« reče Evstahi prijazno, in njima spet natoči. Ali Antijoh vzdihne, in reče: »O, rajno srce je že tako nasiteno veselja in žalosti, da se hoče razpočiti! Kako bi mogla zde jesti in piti!« Akacij mu to potrdi. »I no,« reče Evstahi, »morebiti bosta pa pozneje kaj užila. Pa pred vsem drugim mi zde povejta, kako se godi kristjanom, našim preljubim bratom in sestram? Ali jih še zmeraj tako močno preganjajo?« »Ne več tako,« odgovori Akacij. »Cesar jih nič več tako ne črti, kakor pred; deželski poglavarji in sodniki so pa tudi spoznali, da mu s preganjanjem kristjanov nič ne ustrežejo. Toraj odjenjuje preganjanje, in v nekaterih krajih je že popolnoma odjenjalo.»Bodi ga Bog zahvaljen!« reče Evstahi. »Da bi že skoraj njegova cerkev popolnoma mir uživala! Pa še nekaj bi zde vedel. Sta govorila prej o povelju, ki ga imata, me poiskati; kako je pa to?« 
»Pač prav,« reče Akacij, »da me spomnite. Glejte, od veselja vas spet videti, in od žalosti po vaši ženi in vaših sinovih bi bil skoraj vse drugo, celo cesarjevo povelje do vas pozabil. Poslušajte tedaj! Kar ste vi tukaj le med temi gorami in skalami, se je po svetu veliko spreobrnilo, česar niste zvedeli. Partjani, katere ste kdaj s toliko častjo premogli, so prelomili vse obete, in z veliko vojsko ropili čez reko, katera Rimsko cesarstvo meji, čez Hidaspo, in odganjali povsod Rimske straže, in požigali in morili po vsi deželi. Sporočniki za sporočniki so pridirjavali v Rim s silnimi prošnjami, da naj jim pošljejo kaj pomoči; če ne, bo vse zgubljeno. Cesar je mogel v hudi zadregi biti. Predeleč že je svojo cesarstvo razširil, in zde ga težko stane ohraniti, kar je pridobil. Več polkov, in tudi polk, v katerem sva midva, je sklical na noge. Sam je prišel pred zbrano vojsko, in je rekel vojakom, da naj pomnijo staro slavo, in naj vnovič razslavijo Rimsko ime. Pa veliko stotnikov in znanjih vojakov je na glas zaupilo: Svitlu cesar, le našega vojvoda Placida nam spet dajte, in Partjani bodo padali ko muhe! To je cesarja zelo ginilo. Rekel je: Sem že ukaza vsem poglavarjem in oblastnikom po Rimskih državah, da naj po njem poprašujejo. Ako ga vas kdo upa dobiti, naj stopi iz vrste, in naj ga gre iskat; čestito ga bom obdaril, če mi pripelje jakega vojvoda. Več vojakov je iz vrste stopilo, in se ponudilo. Med njimi sva bila tudi midva; vedela sva namreč, da ste mislili v Egipt iti, in sva vas upala najti tam v tistih krajih. — Per tej priči sva dobila od cesarja pisane povelja do vseh deželnih in vojnih poglavarjev, da naj naju na vso moč podpirajo v opravilu, ki zadeva srečo vsega cesarstva, in naj častitega vojvoda Placida, če ga je Rimljanom še dano najti, z vso spodobno častjo nategoma v Rim dajo pripeljati. Leti za nedrijem hranim te pisma, cesar s je svojo roko v njih podpisan; nate, berite jih sami.« Potegnil jih je iz za nedrija, in jih da Evstahiu v roko. 
»Pozabite tedaj,« reče Antijoh, »pozabite, vas prosim, krivice, katere so vam storili na Rimski zemlji, in pojdite z nama! Srca veliko tisučev pogumnih vojakov gore za vas. Cesar sam vas bo z velikim veseljem sprejel. Če boste spet našo vojsko vodili, bomo sovražnika ukrotili, svetu ljubi mir dodelili, in z zelenim lavorjem ovenčani prišli iz vojske.« 
Evstahi reče: »Božja previdnost, se vidi, je tako obrnila, da sta našla moje preskrito prebivališče, in da sta me, preden sta še v vas prišla, izmed vseh prebivalcev prvega dobila. Bog je vanje stopinje semkaj napeljal, in dolžen sem služiti svoji domovini, in jo rešiti, če je treba, tudi s svojo krvjo in svojim življenjem. Nič ne marajta; jutri zjutraj grem z vama. Kakor sem meč rad spremenil s plugom, ker sem spoznal, da je to volja Božja, tako sem zde pripravljen plug zapustiti, in spet meč poprijeti, ker spoznam, da je spet to volja Božja, ne da bi ropil nad mirne narode, temveč da bi tisoč pokojnih družin, marsikaj nedolžnih, marsikatero mater z njenimi otročiči obvaroval sovražnikove predrznosti. Bog mi pomagaj, in kmalu ne bo Partovski vojak Rimskega polja končeval, ne več pil sovražnikov konj iz naših potokov!« 
Drugo jutro, ko se je dan zaznaval, je Evstahi z vojakoma iz svoje bajtice stopil, da bi od ljudi v vasi slovo vzel. Celo trumo že jih je bilo zbranih pred njegovimi vratmi. Koj po vsi vasi so bili zvedeli, da sta ga prišla dva njegova prijatelja obiskat, in da je on sloveč vojvoda. Dobri ljudje so imeli nad tem veliko veselje, in so vojščaka prijazno pozdravljali. Ko jim je pa Evstahi zde oznanil, da jih bo zapustil, in se še to dobo od njih ločil, so jeli vsi na glas žalovati. Vsi iz vasi so privreli, in so jokali in tarnali, kakor pa bi ga mrtvega v grob nesli. Evstahi jih je pogovarjal in potolažil, rekoč: »Nič ne jokajte! Je že Božja volja, da se ločimo. Le stanoviti bodite v veri, upanju in ljubezni, po tem se bomo spet videli tam gori v nebesih. Bog vas obvaruj, njegova milost bodi vselej nad vami!« 
Častitljivi starček Klemen, ki ga je bil Evstahi prvega spoznal, in je bil zde najstarji v vasi, je blizu k njemu stopil, mu pomoli s solzami v očeh roko, in reče: »Bog vas je sem poslal, in tako dolgo med njemu pustil, da ste vsi te njegove ljudi k spoznanju resnice pripeljali, in ga vsega dobrega naučili. Zde vas je spet od tod poklical, kaj moremo za to? Njegova volja se izide! Pa zahvalim vas v imenu vseh pričujočih za vso ljubezen, katero ste nam izkazali teh petnajst let, in Gospod vam vse obilno povrni.« Vsi drugi so mu z jokom to hvalo v znanje dajali, in vsak ga je želel še posebej z ustmi in z roko zahvaliti. Možje s sivo glavo so mu podajali svojo suho desnico, in otročiči so mu z naročja svojih mater nedolžne ročice molili. Po tem so ga vsi precej daleč iz vasi pospremili, in le ko jih je nadležno prosil, so se vrnili. 
Evstahi je šel najpoprej do poglavarja, kateremu so bili tisti kraju v oblasti. Poglavar, zagledavši moža po kmečko oblečenega in vštric njega na vsaki strani vojaka z orožjem, je menil, da sta mu kakega ujetnika prignala. Ko je pa zaslišal, da je ta kmečki mož vojvoda, katerega s toliko skrbjo iščejo, je ves ostrmel. Ga sprejme z veliko častjo, in preskrbi z obleko, ki se spodobi takemu stanu, in z orožjem; tudi s konji ga preskrbi, in mu da še nekaj konjikov, da ga spremijo do morja. Tu je bilo zmeraj kaj bark za cesarjeve povelja pripravljenih, in Evstahi se odpelje brž proti Rimu. 
Evstahi je srečno v Rim prišel, in se napove pri cesarjevem dvoru. Cesar je imel ravno veliki svet zbran, in z imenitnimi rečmi opraviti; pa slišati, da je zaželjeni vojvoda tukaj, je kar s stola skočil, pisma iz rok vrgel, in mu z razprostrtima rokama nasproti tekel. Pelje ga za roko v zbornico, in prijazno vprašuje: »I kako se vam je godilo, preljubi moj vojvoda! kar vas ni na vašem gradu, in kako je kaj vaši ženi in vašima sinoma?« Ko je cesar zaslišal, kako žalostno se je z njimi zgodilo, se je ves zginil; njegova vest mu je hudo očitala, da je takega moža v toliko nesrečo pripravil. Dolgo ni mogel govoriti, na zadnje reče: »Kar nas v naši veliki žalosti še tolaži, je to, da smo vas vendar spet dobili. Per ti priči vas postavim vojvoda svoji vojski, katera je s Partjani v hudi vojni. Vana izročim srečo svojih držav. Vsa vojska je želela, da bi jo vi peljali nad sovražnika; le če bo vas spet pred seboj videla, se upa ukrotiti našega sovražnika, pokazati, da je Rimsko orožje še hudo na svetu, in pridobiti dobrotni mir. Napravite se tedaj, da to izpolnite, na pot; vse zaupanje imam v vas!« Na to ga je cesar sam z znamenji vojvodstva počastil, in mu dal vojvodsko palico v roko. In po vsem Rimu so obhajali veselje, da je častiti vojvoda prišel, in da mu je spet vojska izročena. 
Evstahi je hitel na okrajne Rimskega cesarstva, in je prišel do vojske. Vesel vrisk je vojska zagnala, in z novo srčnostjo se čuti navdano. Umni vojvoda je kmalu videl, da je vojska preveč oslabljena in zbegana, da bi se mogla lotiti močnega sovražnika, in ga žugati. Sovražnik je imel svojo posebno moč v konjikih; veliko več jih je štel, in gibkeji in urnejši so bili ko Rimski. Evstahi je postavil svojo vojsko med skalovje, gozda in mlakuže, tako, da ji sovražnik s svojimi konjiki ni kaj mogel, in se mu ne stopinje ni dala premakniti. Med tem se je Rimska vojska bolj in bolj množila z novinci, ki so prihajali iz vseh mest in vasi Rimskih dežel. Vojvoda jih je vedno sam učil; je bil skoraj vselej pri njih, kadar so se v orožje vadili, in narčvrstejše korenjake z nekaj starimi in izkušenimi vojaki si je izbral za svojo životno stražo, kateri bi le, kadar bi bil boj najhuje, pristopili, in zmago srečno dognali. Kedar so se bili mladi vojaki dobro izučili in se zvadili v malih bojih, s katerimi so sovražnika vseskozi dražili, in se z njegovimi zvijačami seznanili; dal je Evstahi povelje, na sovražnika od vseh strani kmalu planiti. Sovražnik, z dolgim obotavljanjem omoten in neskrben, tega ni previdel; in ves oplašen se je spustil v beg; pa kmalu je nekaj novih trum na pomoč dobil, in se trdo v bran postavil. Tedaj je Evstahi svojim ukazal odjenjati, in se nazaj pomakniti. Nekateri stari vojaki so godrnjali, vendar so se obrnili, Evstahi je poznal Partovske konjike. Kedar so bežali, so narobe sedeli na konjih, z Iicom proti sovražniku obrnjeni, in so tako beže s svojimi ostrimi pščicami več škode storili kakor pode in v pravem boju. Ko so se Rimljani nekaj milj umaknili, jim Evstahi zapove ustaviti se, in Partjane z novega poprijeti. V tako stisko je spravil sovražnika, kakor je želel. Partjani so jeli bežati, pa Rimska vojska jim je tudi že za hrbtom stala. Spredaj in zadaj so jim nastavljene sulice, kakor železen zid, ki jim ga ni moč predreti. Omotni konji se zaletavajo v sulice, ali pa se po konci spenajo, in ritensko na tla telebajo, in zmečkavajo svoje jezdice. Ob obeh straneh pa so strme gore in grozne mlakuže. V strašni zadregi je bil sovražnik. Obupni in vsi obdivjani se vržejo njegovi vojaki na trumo, pri kateri je bil vojvoda Evstahi sam, ker so dobro vedeli, da jih je on v tako past speljal, in jo že razkropljajo, kar ji perderete dve bližnji trumi na pomoč, in tisoč ščitov ga varuje sovražnikovih pšec, da jim daje spet pokojni svoje povelja. Sovražnik je bil popolnoma otepen. Neizrečeno veliko Partjanov so ujeli, ves njih stan v roke dobili, in vse zaloge, ki so jih bili doslej naropali, jim odvzeli. 
Zde je Evstahi svojo vojsko čez mejno reko, čez Hidaspo, prepeljal, in v mesta in trdnjave, ki jih je zapustil sovražnik, svoje straže postavil. Sovražnik, ki je pred Rimskim državam vedno nespokoj delal, zde drugega ni želel ko miru in pokoja. Evstahi je ujetim orožje pobral, in jih spustil; njih kneze in vojvode pa je v zastavo obdržal. Stavil je pogoje miru s toliko razumnostjo, da se Partjani nič več niso predrznili Rimljanom ukljubovati. Nasledek edinega boja in delo nekaterih dni je bilo to. Potem je zbral Rimsko vojsko, je izkazal vojakom svoje veselje nad srečno zmago, in jim napovedal, da se bodo zde precej v Rim vrnili; le to, je dejal, mu je žal, da mora takih jakih vojakov vendar še nekaj za stražo ondi pustiti. Vesela vojska je zagnala velik vrisk, in hvala vojvodova je donela do neba. Evstahi je pa hvalil le Boga, Gospoda vojskinih trum, da mu je tako častito zmago dodelil. 
Deseta razstava. 
Zmage god veselo obhajan. 
Evstahi je sklenil svojo vojsko skozi take kraje nazaj v Italijo peljati, katerih pred ni bila zadela. Pred seboj je pošiljal trup konjikov, da se po mestih in trgih napovedovali njegovo vojsko, in ji preskrbovali pripravno stanovališče in živež. Tako jezdi tropa konjikov v veliko mesto, ki so se Rimski cesarju na svojih potih na Jutrovo včasih kaj mudili, in so ga torej z brhkim gradom ozaljšali. Mesto je imelo hudo trdnjavo, namesti ozidja pa so bili lepi vrti okrog njega. Po dolini, v kateri je stalo, so rastle visoke, košate drevesa, ki so ob vročini hladno senco dajale. Več virov in bistrih potokov jo je močilo, in tudi ob še tako vroči letni je vse lepo zelenelo in cvetelo. 
Mešane, med katerimi je bilo več bogatih kupcev, je vojna s Partjani zelo skrbela. Delj časa že niso nič gotovega zvedeli od Rimske vojske. Govorica le je bila med njimi, da Rimljani pri vsi pomoči, ki so jo dobili, le vendar kaj ne morejo, da še zmeraj med skalovjem in močvirjem tiče, in se sovražniku kega je kot listja in trave, ne bodo mogli dolgo braniti. Pred dvema nema je bil celo kupec, kateri je vojsko s potrebnim brešnom zakladal, ves žalosten prišel, in rekel, da se je Rimska vojska sovražnika sicer lotila, pa močneje sovražnik jo je napokal in daleč nazaj zapodil; in da je ta beg sam s svojimi očmi videl, toda se je urno od ondod pobral, in bi bil že poprej prišel, ko bi mu na poti živina ne bi bila omagala. 
Ta žalostna novica je mešane zelo ustrašila, in ko so zde na večer od daleč velik prah videli valiti se nakviško, in izmed njega orožje blisketati, je vse trepetalo in upilo: »Sovražnik, sovražnik!« Ravno kakor da bi videli njih mesto že ropati, in kakor da bi plamen gorečih hiš že proti nebu švigal, nič drugači jim ni bilo. Ko so pa vojaki, pred katerimi so bili v strahu, v mesto prijezdili, ko so jih mešani svoje prijatelje in varuhe spoznali, ko so vojaki zagotovili, da je bil tisti beg le dobro preudarjena zvijača sovražnika v mrežo zvoditi, ko so v ljudstvo veselo in prijazno klicali: »Ne le zmage, tudi miru smo vam prišli oznanit«, tedaj se je njih strah v neznano veselje spremenil. Vse je veselo vriskalo in ukalo. Mešani so se le skušali, kateri bo dragim gostom bolje postregel. Per tej priči so do vojvoda poslali, in mu srečo voščili k dobljeni zmagi, ter ga prosili, da naj s svojimi srčnimi vojščaki vsaj kakšne dni pri njih ostane, da bi se nekoliko spočili; ker so jih sovražniku oteli, pravijo, jim bodo, kolikor le premorejo, radi postregli. 
Drugi dan, ko je bilo solnice že precej visoko na nebu, se je vojska približala. Na travnikih, ki so bili ravno posečeni, so stan naredili, in kmalu se je videlo neizrečeno veliko lepo zvrstenih belih šotorov; vojvoda pa je pospremljen od častnikov in svojih životarjev v mesto jezdil. Mešani so ga z vso mogočo častjo sprejeli. Ceste in ulice so bile z zelenim perjem potresena, in marmorjevi stebri cesarskega grada, kjer je prebil, so bili z bršlinom in lavorjevimi vejicami prepreženi, in po vejah so viseli pisani venci iz vseh mnogih cvetlic. Mladeniči z oljkinimi mladikami v rokah in deklice s cvetlicami ovenčane so zmago prepevale, in po vsakem stavku je množica veselo zaukala, in trobente so zapele. Poglavar mesta, star in častitljiv mož, je vojvodu venec iz zelenega lavorja podal. Evstahi je vzel venec, iz dveh vejic je le spleten, ga je razdelil, in stotnikoma, ki sta zraven njega jezdila, vsakemu eno vejico pomolil. »Z vama,« je rekel, »delim ta venec; nič manj ko jaz sta ga zaslužila. Rad bi,« je še pridal, in se proti drugim obrnil, »ko bi mogel, z vso vojsko ta lorbarjev venec delil, ker je tudi zmago vsa vojska z menoj delila.« 
V mestu je bila tudi žena češčenega vojvoda, ona, ki so jo vsi ljudje mrtvo mislili, blaga Teopista. 
Pa kakor je koli bila zmage in miru vesela, jo je le vendar velika žalost prehajala. Per bogati hiši, kamor jo je bil kupec prodal, je suženja služila. Bilo ji je popolnoma neznano, da je njenega moža, ki se je pred kakimi šestnajstimi leti z bridkim srcem mogla od njega ločiti, cesar v vojni zoper Partjane spet vojvoda postavil. Ko je zjutraj ta veseli dan na vrtu, katerega je večji del le ona opravljala, cvetlice v jerbase nabirala, in drugim sužnim podajala, da so jih po oknih in drugod nataknili, si je le mislila: »Oh, take godove so kdaj mojemu možu, blagemu Placidu, preljubemu Evstahiu dajali, ko je prišel zmagalec iz vojne!« Kako bi bila mogla misliti, da ta god ravno njemu velja, da te cvetlice prav zanj nabira! 
Ko so tedaj hrup zagnali: »Vojvoda gre!« in je vse teklo ga videt z njegovimi junaki vred, je Teopista mogla v kuhinji delati, kjer so višjim vojakom, ki so imeli ta dan v tisti hiši jesti, velik obed napravljali. Slišala je ljudi veselo ukati, in trobente peti; ona pa je le tiho vzdihovala, in marsikaka solza se ji je utrgala iz oči. »Oh,« je rekla sama pri sebi, »mojega Evstahia pa več ni nazaj! Njegovega obličja na tem svetu pač več ne bom videla! Njemu se nič več ne obhajajo taki godovi. Tisti srečni časi so zame za vselej minuli! Pa v nebesih ga upam spet vititi; ko tukaj svoje voskovanje dokončamo in pretrpimo, bomo tam god lepše zmage veselo obhajali.« 
Enajsta razstava. 
Agapit in Teopist se brata spoznata. 
Častniki, ki so obedovali v hiši, v kateri je Teopista suženja služila, so šli po obedu na vrt ob hiši; vročina je bila malo odjenjala. Mnogo koristne zelenjave in medičnega sadja je bilo na vrtu, in nič skoraj se mu ni poznalo, da je bilo to jutro tolikanj cvetlic iz njega potrganih. Vrta se je držal lepo zelen log, ki ga je bilo nekaj od visokega drevja obsenčenega. Zmed dreves se je lepo v stan videlo; njegovi beli šotori so se od daleč kazali kakor osnežene koče. Pod dvema visokima in košatima drevesoma, ki je že gost mah njune debla obrašal, je stala velika kamnita miza z nekaj kamnitimi klopmi. Bister potok je med logom in vrtom šumljal. Častniki jo udarijo čez brv v log, in se usedejo po kamnitih klopeh; hladen vetrič jim pihlja v obraz, prav prijetno jim je. Za njimi prišeta še nekaj drugih častnikov iz bližnjih hiš. Tudi več vojakov iz stana pride sem v senco, posedejo ali poležejo pod drevesi, njih sulice so potaknjene po tleh, njih čelade leže zraven njih, in njih šiti so po drevesih obešeni. 
Teopista prinese po povelji svoje gospodinje častnikom pri kamniti mizi velik vrč vina s priročnimi kozarci, kruha in sadja v čednem jerbašičku. Postavila je vse na mizo, in zdelana sede blizu na rušno v senco cvetečega grma. Gospodinja ji je bila namreč zapovedala, da naj ondi ostane, in jim streže, in če kaj primanjka, hitro donese. Noben vojak si ni mislil, da bi bila ona kaj več ko suženja; zakaj njena sivkasta obleka je bila le iz volne, in na glavi je nosila slabo priteno pečo. 
Vojakom Teopista celo nič ni bila v čisli; so pili svoj pot, in pijača jih stori precej zgovorne. Govorili so veliko od srečno dokončane vojne in od svojih junaških del. Tedaj se je postaren in malo čemeren častnik obrnil k mlademu častniku, ki je bil zal ko kri v mleku, in mu reče: »Stotnik! tebe je pa vojvoda danes grozno počastil, ker ti je polovico svojega lorbarjevega venca podelil.« Stotnik odgovori modro: »Venec ni bil le meni, ampak je bil vsi vojski namenjen. Vojvoda sam je to povedal. Jaz sem ga tudi le v imenu vse vojske prejel.« Drug častnik je dejal: »Pol tega venca si je stotnik dobro zaslužil. Vsi veste, kako je sovražnik, ko se je od vseh strani oklenjenega videl, v zlobi svojega obupanja še poskusil naše vrste predreti, in se je z vso močjo naravnost v vojvoda zagnal. Ko bi stotnik ti le s svojo pogumno trumo in ona truma s svojim srčnim stotnikom, kateri je danes drugo polovico venca prejel, ne bili o pravem času na pomoč pritekli, bi bili svojega jakega vojvoda morebiti zgubili, in kdo ve, kako bi bil boj potlej iztekel.« »Ej, kaj še neki ne!« reče stari častnik; »saj je bilo še nas drugih kaj. Pa bodi si, kakor koli hoče, tega vendar ne morete tajiti, da mladi stotnik ti le in njegov tovarš, ki ga zde ravno ni pri nas, sta v kratkem veliko srečo storila.« 
»Je res,« reče mladi stotnik, »imam toliko srečo, da mi je večkrat, ravno kakor da bi v sanjah živel. Komaj je leto preteklo, kar sem še za plug držal.« — »No,« mu seže stari častnik grdo v besedo, »tedaj le kmetskega rodu?« »To ravno ne,« odgovori stotnik; »pa z mladega se mi je godilo tako prečudno, da vam morem vendar nekoliko povedati. Moj oče niso bili kmet, ampak velik gospod in vojak; tega se spomnim še od otročjih let. Imeli so zalo visoko hišo, in v prostornem hramu vso opravo vojaka, brihko čelado, svetel železen oklep z mečem in sulico in lep šit. Še prav dobro vem, kako sem se čudil, ko so mi oče enega dne razkladali, čemu da jim je vsa ta železna oprava. Moja mati so bili lepe postave, in sem slišal večkrat reči, da je krog in krog ni tako lepe gospe. Imel sem tudi še majhnega brata; lep deček je bil z dolgimi in rumenkljatimi lasci. Pa najin starši so bili zelo nesrečni. Vsi naši konji, tudi rjavca, ki so oče na lov na njem jezdili, in ki mi je bil izmed vseh najljubši, so zboleli in poginili. Kmali po tem so ljudje bolehali, in jih je veliko pomerilo. To je bilo pač tarnanje! Na zadnje so najin starši vse popustili, in so šli daleč, do morja. Ondi smo sedli na barko. Dečka sva se grozno čudila veliki vodi, in ko je barka vedno omahovala in se gugala, sva nekoliko zbolela. Dolgo nismo drugega videli ko nebo in vodo; zagledavši spet suho zemljo, smo se močno razveselili. Pa tedaj ne vem zakaj, je vstal velik prepir na barki. Mornarji so z grdo najnega očeta in naju na suho pahnili; nanjo mater pa je lastnik barke, grd zamorec, na barki obdržal. Se vem še dobro spomniti, kako sva dečka grdega zamorca prosila, da naj nama ljube matere ne jemlje; pa ni nič pomagalo.« 
Teopista, Evstahieva žena, je to povest zmeraj zvesteje poslušala. »Oh, moj Bog!« reče sama pri sebi, in vstane z rušine, »to je vse moja pergodba; vse, kar pripoveduje od svojega očeta, svoje matere in svojega malega brata, se na tanko ujame. V resnici, ta mladi vojščak je moj sin, moj prisrčni Agapit!« Pomakne se malo proti njemu, kolena se ji tresejo, in posluša z nepokojnim srcem, kaj še poreče. 
Stotnik je dalje pripovedoval: »Odrinili so barko, na kateri so bili najna mati in je spet šla na globoko morje. Upila sva, in na glas jokala po svoji ljubi materi, in gledala za barko, katera je zginila iz najnih oči. Tudi najin oče so bridko jokali. Nikoli še jih nisem videl jokati, in srce mi je hotelo počiti, ko so z zalitimi očmi v nebo se ozirali in molili, in so nama večkrat rekli: Molita, otročiča, molita vendar za svojo mater! Prenočili smo pod milim nebom, in drugo jutro o sveti smo šli dalje. Skoraj bi bila reveža vročine, lakote in žeje skoprnela. Zadnjič smo prišli vendar do reke, ob kateri je nekaj dreves senco delalo. Oče so šli, in nama prinesli jajc in v čeladi vode; sicer bi bila lakote in žeje umrla. Na to so prijeli prvič mojega brata, in ga nesli čez reko. Strahoma sem gledal, kako so oče derečo vodo bredli, in z velikim trudom oni breg dosegli, in bratca pod drevo v senco posadili. Potlej so se spet spustili v šumečo reko, in gredo po me. Bil sem prav vesel, ko so se mi približevali, kar zaslišim nekaj po suhem proti meni iti. Ozrem se, in zagledam strašno zver, ki je zijala na vse žrelo. Takrat še nisem vedel, da je bil lev. Jel sem na vse grlo vpiti, in sem mu hotel ubežati. Pa kakor bi trenil, me je zgrabil, in me v žrelu nesel v gozd,« 
V tem je mladih častnikov eden, tisti, ki je bil drugo vejico lorbarjevega venca prejel, in ravno kar k omizju prisedel, na ves glas zavpil: »Moj brat!« in je z razpetimi rokami na stotnika planil, se ga za vrat oklenil, in iz vsega srca povzel: »Moj brat, moj ljubi brat, moj predragi Agapit! Oh, verjemi mi, da sem res tvoj brat, tvoj Teopist! Jaz sem tisti deček, ki so ga oče čez reko nesli. Jaz sem videl s svojimi očmi, kako je tebe tisti lev zgrabil, in ko blisk s teboj v gozd skočil. Tudi mene je kmalu po tem volk vzel. O, kako čudna je previdnost Božja, da sva bila oba očeta! Kaka neizrečena sreča je, da se, ki sva se že dolgo seznanila in ljubila, zde nanagloma brata spoznava!« 
Agapit, oni brat, je ravno tako strmel in se veselil. Ni mogel dvomiti, da je svojega mlajega brata, svojega ljubega Teopista, spet našel. Ga je objel, kuševal, močil s solzami veselja, in je pojemal: »Moj brat, moj ljubi brat!« in ni mogel dolgo časa nobene druge besede izreči, Teopista pa, njuna mati, je skoraj v veselju omedlela, in se sčene na rušnjo. Veselje, v enem zalem Rimskem stotniku svojega preljubega Agapita spoznati, jo je bilo že tako prevzelo, da je vsa trepetala. Ko je še iz ust drugega stotnika zaslilšala vpitje: »Moj brat!« ko je tedaj v tem ravno tako zalem junaku svojega drugega sina, svojega ljubčeka Teopista spoznala, je bilo to maternemu srcu preveč. Črna tema se ji stori pred očmi, in kakor iz kake daljave in kakor v sanjah sliši govoriti. 
Toda tistikrat je ni imel nihče v čisli. Brata sta se imela veliko izpraševati, si veliko dopovedati, in od veselja ne vesta, kaj bi počela. »Kaj koli delajo najin oče?« vpraša Agapit, »in ali nisi najne ljube matere več našel?« »Moj Bog!« reče Teopist, »kar me je volk unesel, nisem stvarice slišal ne od očeta ne od najne ljube matere.« »Oh,« rečeta skoraj oba z eno besedo, morebiti so najin ljubi starši že mrtvi! Naj bi še živeli, kakšno veselje bi bilo zanje, ko bi bili zde le tukaj pri naju priča najne sreče!« 
Častnike, ki so okrog stali, je zelo veselilo videti, kako da sta se brata spoznala. »O čudo, prečudo!« je dejal eden, in je pokal z rokama, »kaj takega se ne pergodi kmalu v človeškem življenju!« Drugi je povzel besede Rimskega pevca: »Dajmo piti veselico, in z nogo teptajmo ob tla!« Glas veselja je prihrumel do vojakov, ki so ležali pod drevesi. Vsi se po konci spravijo, in hite gledat in slišat, kaj da je. In ko zvedo, kaj se je pergodilo, ukajo od veselja. Tisti pa, kateri so bili iz trum dveh stotnikov, poganjajo veseli hrup: »Zdravje našima stotnikoma! Davi še le jima je vojvoda lavorjev venec podelil, in zde se brata spoznata! Zdravje srčnima junakoma, srečnima bratoma!« 
Dvanajsta razstava. 
Teopista bi se rada dala spoznati svojima sinoma. 
Teopista, srečna mati srečnih otrok, je še zmeraj na rušnji sedela, z glavo naslonjena na cvetoče grmovje. Njeno obličje je bledo kakor mrličevo, njene usta so napol odprte, njene oči zatisnjene. Ni mogla besedice spregovoriti, ne roke zganiti. Veselo ukanje in vpitje vojakov jo je zbudilo iz njene omedlevice. Ko se je spet zavedla, je bila njena prva misel dati se spoznati svojima sinoma, in ju po materno pozdraviti. Toda množica vojakov, ki so bili pijani veselja, jo je ustrašila; riti se skozi ni se ji pametno zdelo. »Kaj bi mi to le pomagalo?« je rekla sama pri sebi. »Ali bi moja sina, ki sta zde v sredi sreče in slave, ubogo, zaničevano sužnjo hotela svojo mater spoznati? Oh, ko bi se me tudi ne sramovala, bi mi le vendar ne verjela precej, da sem njuna mati! Kako bi to spričala? Ne vedela bi jima skoraj drugega povedati, kakor kar sta sama rekla, in morebiti bi mislila, da vse to le za njima govorim, da bi me rešila iz sužnosti, in v bolje stan postavila. Vse lahko, da bi častnike v nevoljo pripravila, in vojaki bi me utegnili zasramovati in zasmehovati. Pa saj stanuje zde moj sin Agapit z menoj pod eno streho; ko domov pride pojdem za njim v njegovo stanico, in ondi na samem, če mi je dano, ga bom lažje prepričala, da sem njegova mati. In ako me Agapit svojo mater spozna, me bo tudi moj sin Teopist, ki z menoj vsaj v enem mestu prebiva, kmalu svojo mater spoznal. Jej, to bo veselje, ki ga ni izreči!« 
Slabotna še se je Teopista vrnila, in je šla pod streho v svojo samotno izbo. Tu, ko je bila sama, so se ji solze scurkoma po licah udrle. »Oh,« je dejala, in roke povzdignila in se na kolena vrgla, »iz srca te zahvalim dobrotljivi in usmiljeni Bog! Ti, vsegamogočni Bog, ki si Daniela iz levnjaka, in Jona iz trebuha morskega soma rešil, ti si tudi moja sina otel iz levovega žrela in iz volkovih zob; tebi ni nič nemogoče! Ti si tako obrnil, da sta se moja sina pred mojimi očmi spoznala in se veselita; da sem bila jaz, njuna mati, priča njunega velikega veselja, in sem ravno po njunem veselju tudi jaz dosegla veselje ji spoznati, veselje, v katerem vso revo in bridkost dolge ločitve lahko pozabim! Kakor ti potolažiš, tako ne zna nihče tolažiti; kakor ti oveseliš, tako ne zna nihče oveselovati. Tebi oče usmiljenja, ki si vir vse tolažbe in vsega veselja, tebi bodi večna hvala!« 
Klečala je nekaj časa vsa zamaknjena v molitev. »Pa« — je potlej rekla, »kje je oče mojih najdenih sinov? Kaj se je le z njim zgodilo, ko moj sin Agapit nič ne ve od njega? Tudi Teopist menda, če sem prav slišala, in se mi ne le sanjalo, nič ne ve od njega. Ali so divje zveri, ko sta jim bila sina iz žrela izstrgana, morebiti očeta zgrabile in požrle? Ali je morebiti ko jaz, v sužnost prišel, kjer mu vsako novo solnice prinese novo žalost? Ali morebiti da mu solnice že nič več ne sveti? Pa nikar tega, nikar! Moje srce mi pravi, da še živi. Ti, ljubi Bog! si ga gotovo ohranil, in otel iz vseh nevarnost in rev. Ti boš dokončal svoje delo, in kakor si mi dal spet najti sina, mi boš tudi očeta dal najti, da bo naše veselje popolno.« 
Po tem je vstala in k oknu stopila. Od tod je svoja sina doli na dolini lahko videla. Drugi pri drugim sta stala, med častniki in vojaki, kakor da bi dalje pripovedovali, kako se jima je godilo. »Je že res,« reče njuna mati, vsa prevzeta od veselja, »ona sta, ona sta v resnici! Agapit s svojimi začrnelimi lasmi je ves lepe očetove postave, in rumenkasti lasci onega razodevajo mojega Teopista. Kako sta vendar zde zala in častitljiva moža moja sinova. Toda ne vesta še, kako neizrečeno ju ljubi materino srce. Pa kako ju čem prepričati, da sem ju pod svojim srcem nosila, da sta moja sina? Le k njima iti, in jima na ravnost reči: »Glejta, jaz sem vanja mati!« to ne gre. Te besede iz ust suženje bi se jima prečudne zdele; v obleki uboge suženje in po toliko letih bi me gotovo več ne poznala. Povedala jima bom najpoprej, da sem bila svobodna Rimljanka, in so me po krivici v sužnost prodali. To bi jo razsrdilo, v srce se bom jima smilila, in rada in zvesto me bosta poslušala. Potlej jima bom povedala svojo zgodovino; povedala jima bom, da sem blagega rodu in žena slovečega Placida, ki je hotel z menoj in s svojima sinkoma v Egipt pobegniti. Morebiti ji opomnim kakšne priprigodbe iz njunih otročjih let, po kateri se jima bo dozdevalo, da sem njuna mati. Ali morebiti je med vojsko kateri jak vojščak, kateri je še pod mojim možem služil, in me bo poznal, in in mi spričal, da resnico govorim. Tako se bo na zadnje vse razsvetlilo, in imela bom veselje svoja sina prisrčno objeti in poljubiti.« 
Teopista je zde zagledala, da gredo vojaki vsaksebi z zelene trate, in da se tudi častniki z nje pomikajo. Le njena sina sta se spet na klop usedla. »Zde,« reče sama pri sebi, »zde je pravi čas; zde grem, in se jima bom dala spoznati. Moj Bog! razsvetli me, in daj mi prave besede na jezik, da ju bom prepričala, da govorim resnico.« Si je utrila solze, in je tekla na vrt. Pa ravno je šla po brvi, ki je bila čez potok, kar se sina vzdigneta, in gresta dalje. Toda ne gresta proti hiši; po drugem poti skozi senčnati log sta se obrnila. Teopista se je brž spomislila, in naredi malo ovinka, da ji sreča. Srce ji je utripalo, in po vseh vdih se je tresla. 
»Blaga vojščaka!« jima reče s trepečo besedo, »ali vaju smem nekaj prositi?« Agapit jo pogleda v bledo obličje; pozna, da je jokala, in ji reče: »Ne boj se, in nič se ne tresi; srčno in z zaupanjem povej svojo prošnjo. Rada, če je le mogoče, ti bova pomagala.« Rekla je: »Rimljanka sem po rodu; pa po krivici so me od moža in od otrok odtrgali, in me v sužnost prodali.« »Kaj ne,« reče Agapit, »bi rada, da bi te midva iz sužnosti rešila? Pa to ni v najin moči, to premore le vojvoda.« Rekla je: »Rada verjamem; pa prosim, poslušajta me vendar, kako se je z menoj godilo. Prepričala se bosta, da sem blage Rimske rodovine, in žena zde morebiti že pozabljenega, nekdaj pa od vseh češčenega vojvoda.« Tudi to, reče Agapit, »bo vojvoda najbolje presodil. Midva sva tuja v Rimu, in poznava le malo Rimske blage rodovine; našemu vojvodu pa je tvoj mož gotovo znan. K njemu se obrni s svojo prošnjo.« Rekla je: »Pa kako bi prišla do njega, in ali se bo pač ponižal, in poslušal ubogo sužnjo?« Bova midva zate prosila, reče Teopist, njen drug sin. Ves je dobrotljiv in priljuden, in ker se vidi, da so tvoje besede resnične, te bo gotovo uslišal. Ravno greva k njemu po njegove povelja; le z nama pojdi. 
Te ponudbe se ni nadejala, nič kaj ji ni všeč. Stoji otrpjena, in ne ve, kaj da bi storila; rada bi se bila dala svojima ljubima sinama v prijaznem pogovoru spoznati; in celo nič ni zde pripravljena s svojo prošnjo hoditi pred vojvoda, slovečega zmagovalca, kateri ji je popolnoma neznan. Pa njena sina sta rekla: »Čemu toliko pomišljevanja in omečevanja? Nama se mudi, sva se že tako malo zapoznila. Kar z nama pojdi, pa bo! Take lepe priložnosti z njim govoriti, ne bo spet kmalu. Šla boš, sva ti poroka, skozi vse straže brez zadržka, in boš videla našega slovečega vojvoda, in gotovo ne pojdeš brez tolažbe in pomoči od njega.« I naj pa bo, reče Teopista; sem vama prav hvaležna za to ponudbo, in grem z vama. Stotnika sta naglo stopila, in Teopista je šla za njima; srce ji je tolklo. 
Trinajsta razstava. 
Evstahi in Teopista se spoznata. 
Stotnika sta se približala gradu, ki je vojvoda v njem prebival. Na vratih so po marmorjevih stebrih še visele zelene bršlinove in lorbarjeve veje z venci iz mnogoterih cvetlic. Straža, ki je ondi stala, pozdravi stotnika s spodobno častjo. Dobro se je maternemu srcu, Teopisti, to zdelo, in gre za sinoma po marmorjevih stopnicah v gornje poslopje, kjer je vojvoda stanoval. V veži ji je Agapit rekel postati, in je sam pred vojvoda stopil; pa je kmalu spet prišel, in ji mignil, da naj le gre preden. 
Teopista stopi v njegovo stanico. Grozno brhka je bila. Stene so se svetile od zlata in marmorja, in tla so bile s pisanimi suknji pogrnjene. Evstahi, po vojvodsko oblečen, je stal pri visokem oknu, ki je na večer solnice skozi sijalo, ves je v svetlobi; zraven njega na mizi, ki je bila s škrlatom prepeta, je ležala njegova svetla čelada z rdečim perjem, slonokostena in pozlačena vojvodska palica in meč z zlatim ročnikom. 
Ponižno, kakor se sužnju spodobi, je Teopista za vratami obstala, in je hotela ravno spregovoriti, in svojo prošnjo povedati, kar spozna v vojvodu svojega moža, ljubega Evstahia. Zazdi se ji tako mlad, kakor ko je ženin v dan poroke pred njo stal. Ostrmi, se zgane, obledi, in gleda vanj z nepremaknjenimi očmi. Potlej plane z razprostrtimi rokami proti njemu, in zavpije: »O moj mož!« Pa na poli pota se prestrašena ustavi, in obesi roke po sebi, kakor da bi hotela omedleti. Vidila je namreč, da je njen mož več ne pozna. In jo je res prav ostro in z nekako nevoljo pogledal, ravno kakor da bi ji hotel očitati: »Kaj hoče to biti? Ali ni iz uma ta suženja, ki so jo k meni pripeljali?« Njegova žena, je menil, je že pred veliko leti umrla; torej mu celo v misel ne pride, da bi bila ta suženja njegova ljuba Teopista. Vendar stopi poln usmiljenja k njej, da bi se bolje prepričal o žalostnem stanu, v katerem si jo je mislil. 
Ona pa je rekla: »Ah, moj preblagi, moj predobri mož! ali me tedaj več ne poznaš? Se sicer nič ne čudim temu; leta, nadloge in bridkosti so me, kaj pa da, zelo spremenile. Pa prosim, poslušaj me, preden me kakor tujko odpraviš! Take skrivnosti ti hočem povedati, katere so le tebi in meni znane, in iz katerih boš gotovo spoznal, kdo da sem. Rimska vojska ti sicer Placid, pa ime, po katerem te kristjani kličejo, in katero si dobil, ko si se h krščanski veri spreobrnil, je Evstahi. Spomni se tistega svetlega križa, katerega si v gozdu med jelenovimi rogi zagledal; tistih sanj, po katerih se je Kristus tudi meni razodel; tistega pobožnega škofa Joana, kateri je naju in najna otročiča ker v tihi noči, krstil. Oh, saj moraš vendar še vedeti, da je bilo meni pri svetem krstu dano imo Teopista, staremu najnih ljubeznivih sinkov ime Agapit in mlajemu ime Teopist! Spomni se vseh nadlog, ki so po prerokovanju pobožnega škofa nad naju prišle, in sva jih z zaupanjem v Boga srčno in stanovitno pretrpela; spomni se, kako so nama črede poginile, kako so se spremenile najne polja v puščavo in najin grad v bolnišnico, kako so naju kmalu po tem tolovaji obropali; spomni se najnega žalostnega bega in tistega strašnega časa, ko so me na barki, — oh, srce se trga v meni, ko se ga domislim! — od tebe in najnih ljubih otročičev odločili. Vprašaj me po najmanjših okoliščinah teh zgodb, in vse ti bom povedala. Vprašaj me celo po besedah, katere si mi pri tej ali oni priložnosti govoril, in katerih razen mene nihče ni slišal, in vse ti bom ponovila; vse dobro hranim v svojem spominu. Verjemi, jaz sem tista Teopista, tvoja, žena, katero ti je nečloveški zamorec plakajočo in na pol mrtvo iz rok iztrgal; od tistega časa, že skoraj šestnajst let, sem vedno po tebi vzdihovala, in sem ti svojo ljubezen in zvestobo čisto ohranila, in ti jo bom obranila do smrti. Kakor resnično si ti tisti, katerega so po Božjih sodbah te nadloge zadele; tako resnično sem jaz tista, katera jih je vse delila! Spoznaj me tedaj svojo zvesto ljubeznivo ženo, ki si z njo, akoravno le malo let, vendar le srečno živel, in si jo prisrčno ljubil. Tega nikoli ne verjamem, da bi ti, ki te je Bog visokeje kakor kdaj povzdvignil, in te s častjo in slavo poveličal, zde mene zaničeval in zavrgel, ki me je do stanu uboge suženje ponižal! Ne, ne, tega ti ne moreš, preljubi, predobri Evstahi! Oh, moje srce je bilo vedno pri tebi, tudi ko sva bila ločena! Ne morem izreči veselja, da po dolgi ločitvi spet vidim tvoje obličje! In gotovo je doba, ko nama je Bog dal po hudih skušnjah se spet sniti, tudi tebi doba prisrčnega veselja!« 
Evstahi je svojo ženo, ko je govorila, skrbno pregledoval. Bledo sicer je bilo v tem pretresu njeno obličje, in suženje obleka jo je zelo pačila; vendar se mu je čedalje bolj znana dozdevala, in njena navadna prijetna beseda mu seže v srce. Spozna jo. Prečudni občutljeji ga obidejo, ko je ljubo Teopisto, katero je že skoraj šestnajst let mrtvo mislil, zde živo videl pred seboj. Čudi se, se veseli, misli, ves je skoraj iz sebe. 
»Teopista,« zavpije, »res, ti si — ti, moja draga, moja preljuba žena, ki te nisem nikakor pozabil! Oh, v kakšni revi te najdem! Pa — Bog, on vsegamogočni, bodi zahvaljen in češen, da mi te je spet dal! Vsa čast in slava, za katero mi jih je tolikanj novoščljivih, ni nič, ni celo nič proti veselju se te spet okleniti s svojima rokama.« 
Oklenil se ji je, in ji močil lica z gorkimi solzami. Tudi ona je od veselja solze točila. Vse svoje nekdanje trpljenje sta pozabila; srečna se štejeta, povzdigujeta proti nebu oči in roke, in hvalita nebeškega Očeta. 
Štirnajsta razstava. 
Sina spoznata svoje starše. 
Evstahi je bil neizrečeno vesel, da je svojo preljubo ženo našel. Toda kmalu mu je misel v svoja sina to veselje ogrenila. Teopista ga bo zde, je mislil, po njunih sinovih vprašala, in on ji ne bo mogel prikriti, da so mu ji zveri odvzele; in ta misel mu je bila ko težka skala na srcu. »Oh, dobra mati,« je rekel sam pri sebi, »kako kmalu se bo tvoje veselje spet v žalost spreobrnilo, ko zveš, da so zveri najna sinova, raztrgale!« Ko je to premišljeval, reče Teopista: »Zde pa, ljubi moj, deliva še s svojima ljubima sinoma to veselje! O, kako ji želi moje materino srce po tolikanj dolgi ločitvi spet objeti!« Evstahi vzdihne iz globočine, in reče: »Ponižno v prahu, ljuba Teopista, moliva nezvedne, pa vselej modre in dobrotljive sodbe Božje! Najnih sinov ni več, zveri so jih raztrgale!« 
Ali Teopista reče vsa vesela: »Ne, ne, ljubi Evstahi, se motiš! Tvoja sina še živita! Bog ju je otel iz žrela divjih zveri! Per tej priči ju hočem živa pred te postaviti! Na tvoji strani sta bila v vojski, in sta se junaško bojevala! Brez njune srčnosti, brez njune ljubezni do tebe bi ti morebiti ne bil zmagal, in mi bi bili morebiti v sovražnikovih rokah!« »Teopista,« reče Evstahi, »kaj ti še v misel ne pride! Menda vendar nisi prerokinja!« Ona pa je tekla v vežo, in reče mladima vojščakoma: »Balita, vojvoda bi vaju rad!« Pelje ju predenj, prime enega za desnico, enega za levico, ter pravi z velikim veseljem: »Glej, ta le mlada viteza sta tvoja sina! Tale z začrnelimi lasmi je tvoj Agapit, katerega ti je bil lev, in ta tukaj le z rumenimi lasmi je tvoj Teopist, katerega ti je bil volk vzel. Pa kaj jim morejo tudi dereče zveri, katerim je Bog varuh? Bog ju je otel, Bog ju je spet pred te pripeljal, pod njegovo roko sta se na tvoji strani bojevala. Nista drug drugega, ne tebe poznala; vendar sta tebi z močjo pomagala bojevati slavito zmago. Ravnokar sta se pred mojimi očmi brata spoznala; spoznaj ju zde še ti, srečni oče, ki si ju, da si ju nisi poznal, izmed tisučev drugih počastil, svoja hrabra sinova!« Evstahi se zagrozi, in reče: »Kaj, da ta junaka, ki sem danes lorbarjev venec med nju podelil, bi bila moja sina? Tista dečka, ki sem ju z grozo zagledal v žrelu divjih zveri, kaj da bi bila od smrti vstala! O predobrotljivi, usmiljeni Bog, to veselje bi mi bilo preveliko! Še ne morem tega verjeti!« 
Teopista pa reče: »Verjemi mi, dobri oče, da sta tvoja sina! Jaz se v tem nikakor ne motim, sem do trdnega prepričana. Pa čemu bi več govorila? Le dobro ju poglej! Glej ga, svojega Agapita, njegove oči, njegovo čelo, njegove usta, in sam povej, ali ni tebi enak, ali ni ves tvoj? Glej ti le svojega Teopista, njegove višnjeve oči, njegove rumene lase, ali ni ves svoji materi podoben, ko je bila še v cvetju svoje mladosti? Nikar tedaj več ne pomišljuj; tvoja sina sta, objemi ju!« 
Razveseljeni oče več ne pomišljuje; objame zde Agapita, zde Teopista, in debele solze tako po njegovih licih. Vživa veselje dobrih staršev, kadar vidijo, da se njih otroci dobro vedejo. Pa tudi sinova prešine veselje, ko v častitem vojvodu, v svojem poglavarju, ki ga je vse spoštovalo in ljubilo, najdeta ljubeznivega očeta, katerega srce se v solzah topi. 
Teopista, blaga žena in mati, je na strani stala, in se veselila, ko je videla očeta in sinova se objemati. Ne more se jih nagledati. Veselja solze ji igrajo po bledih licah, presrečno se šteje. 
Sinova pa nista mislila, da njuna ljuba mati, po kateri sta kdaj dečka tolikanj milo jokala, in vedno vzdihovala, tako blizu pri njih. To jima že celo ni prišlo v misel, da je bleda suženja z objokanimi očmi, katero sta iz usmiljenja pred vojvoda pripeljala, njuna mati. V svojem pričujočem veselju sta to sužinjo popolnoma pozabila, in jo v nemar pustila, kakor da bi jo ne bilo. 
Ali blagemu očetu se je to grozno čudno zazdelo; menil je namreč, da se je mati svojima sinoma, preden ju je predenj pripeljala, dala spoznati. Toraj je z vidno žalostjo in resnobo rekel: »I kaj imata, preljuba sina! le za očeta solze in ljubezen? Ali ne bosta še druge sladke dolžnosti izpolnila? I kako, da svoje matere še ne imenujeta? Ali več ne gori zanjo vanjo srce, in ali bomo njo ločili od svojega veselja? — Me pogledujeta z zavzetjem in osupnjena! I saj se bosta menda še vendar spomnila svoje matere, kako vaju je vanje otročje leta prisrčno ljubila! Teopist, ali več ne veš, kako te je takrat, ko si bil o našem begu na poti opešal, v naročju nosila? In ti, Agapit, ali si tudi ti pozabil, kako sta na barki oba zbolela, in kako vama je takrat Ijubeznivo stregla, cele noči pri vama prečula? Vsaj naše žalovanje in tarnanje, ko nam jo je tisti zamorec iz rok iztrgal, morata še pomniti! — Oh, godilo se ji je od tistega časa grozno hudo! Prodali so jo v sužnost, v kateri še zde koprni! Res, revna je zde in zaničevana! Pa se je bosta zato mar sramovala? Oh, po tem bi mi bilo ljubše, ko bi vaju z nobenim očesom več ne bil videl!« 
»Ljubi oče!« reče na to Agapit, in prime za svoj meč, »le povejte nama, kje da je hudobnež, tisti grdi zamorec, ki je najin materi toliko žalega storil? Tale meč bom v njegovi krvi okrvavil! Vso njegovo drhal bom v kosce razsekal, da mater otmem!« 
Teopist pravi: »Ljubi oče! ko veste, da so mati v sužnosti, zakaj jih pa nista že zdavnaj rešili? O, le naglo nama povejte, kje da jih hočeva iskati! Vsega do zadnje kaplje svoje krvi se hočem vanati, da le mater iz sužnosti rešim!« 
Evstahi reče: »Kaj da je še ne poznata? Je li to mogoče? Pa — dali je ne poznata, sta jo že videla. Le poglejta, ta le je! No, ker je vaju moja sina predme postavila, postavim jaz zde vanjo mater pred vaju.« 
Sinoma se milo stori, ko svojo mater sužinjo zagledata. Kakor je pred dorastlo njuno veselje, ker sta ravno v slovečem vojvodu, ki sta ga častila mimo vseh drugih ljudi, svojega očeta spoznala, tako ju zde pri vsem veselju, da sta svojo mater spet našla, njen ubožni in revni stan v srce zaboli. Veselje in žalost ju sprehaja, in ne moreta udržati milih solz. Mati pa stoji vesela ko v raju pred njima. Nekaj milega in ljubeznivega se sveti v njenem obličju in v njenih solznih očeh. In sinoma je, kakor da bi videla angela z nebes. »Mati, preljuba mati!« zavpijeta z enim glasom, in planeta, in se je okleneta okoli vratu, in ne z besedo, ampak le s solzami in pobožnimi pogledi proti nebesom dajeta svoje veselje na znanje. Oče pa reče v nezmeri svojega veselja »Na vse grlo bi zavpil, da bi ves svet silišal: O vi vsi, ki se Boga bodite, pridite, poglejte in zaslišite, kakšne velike reči je storil nad menoj, mojo ženo in mojimi otroci!« 
Petnajsta razstava. 
Mladi kmet. 
Nekaj časa po tem reče Evstahi: »Moji občutljeji me zmagujejo! Tudi veselje slabi človeka, dostikrat še bolj ko žalost. Slabost mi prihaja. Stopimo malo iz hiše na hladni zrak!« Odpre duri, in gre s svojo ženo in s svojima sinoma na mostovž, s katerega se je lepo videlo po mestnih vrteh in po rodovitni planjavi. Molče stoje nekoliko časa ob kraju pri marmorjevih stebricih. Bil je prav lep tisti večer. Hladna sapa je pihljala skozi bližnje jagnjede. Solnice je od prijaznega nebesa, od bližnjih vasi in od daljnih gora in gozdov ravno slovo jemalo. Evstahi pokaže na rdeče solnčne žarke, ter reče: »O, kako velik je Bog v svojih delih! Pa kakor je velik in častitljiv v svojih stvarjenih rečeh, tako je tudi do človeka prijazen in dobrotljiv. On, ki nam je po tem razbeljenem dnevu tak hladen in prijeten večer dal, nam je tudi po bridkosti spet veselje podelil. Hvalite torej Gospoda, ker je brez konca ljubezniv in dobrotljiv.« Zde sede Evstahi s svojo ženo na mramorjevo klop na mostovžu, in sina prisedeta k staršem, vsak na eno stran. Potem reče Evstahi: »Zde vem, ljuba Teopista! da so tebe mornarji, ki so mi rekli, da si mrtva, v sužnjost prodali; tudi vem, da sta vidva, ljuba sina! iz žrela divjih zveri očeta. Ali kako se je to zgodilo, in kako je bilo kaj z vami toliko let, kar se nismo videli, tega še celo nič ne vem. Povejta mi to po večjem; vem, da bom tudi v tem mogel Boga hvaliti in častiti.« 
Teopista pravi: »Nar prej, ljuba sina! povejta vidva meni in svojem očetu, kakšna je z vama, kar sem bila jaz od tistega neusmiljenega zamorca vama, in kar sta bila vidva od leva in volka svojemu očetu vzeta. Iz srca rada bi slišala, kako se je kaj mojima sinoma godilo.« 
Na to začne Agapit od sebe pripovedovati. »Kako da me je lev,« pravi, »tam ob tisti reki zgrabil, in je z menoj v gozd zbežal, to so oče še videli, in mati poprej to le iz mojih ust slišali. Kako mi je bilo pri srcu, ko me je lev v žrelu imel, tega več ne vem, in menda tudi takrat nisem vedel. Ko sem se spet popolnoma zavedel, zagledam več sveč goreti. V kmečki bajti na postelji sem ležal, in več možakov, žensk in otrok, kolikor jih je moglo v bajto, je stalo okrog mene. V srce sem se jim smilil, in Boga so hvalili, da me je iz tolike nevarnosti rešil. Po moji obleki so sklepali, da moram iz daljne dežele in imenitnega rodu biti. Toraj so me radovedni izpraševali, kako da sem zašel v ta gosti in pusti gozd, ki je poln ljutih zveri. Dolgo jim nisem mogel odgovoriti, kakor bi bili radi. Vsi so milovali mojega očeta in mojega bratca, in možje so sklenili, da ju pojdejo iskat. Toda noč je že pritisnila, in v gosto poraščenem gozdu bi se ne vedeli kam dati. Kakor hitro pa se je dan napočil, so se napravili na pot. Pridejo do tiste reke, in še jajčne lupine najdejo na bregu pod drevesom, kjer smo zadnjič obedovali; od očeta pa in od mojega bratca ne najdejo nikjer nobenega sledu. Žalostni se vrnejo in pravijo: Pred ko ne, so zveri moža in onega otroka raztrgale, ker se nista imela s čem ubraniti. Ko bi se bili ondi dolgo mudili, bi bili morebiti še kake njune kosti našli. Tam ob tisti reki je namreč grozno nevarno, žejna zverina daleč iz puščave hodi tja na vodo.« 
»Kako pa sem bil iz levovega žrela srečno očet, so mi možje večkrat pripovedovali, in tudi, kar sem jim jaz takrat zamogel povedati, so mi potlej pravili. To se je takole zgodilo: Možje so v gozdu drva sekali, in so se ravno proti domov obrnili, kar jo lev, z menoj otrokom, v žrelu, ves plašen in spehan iz zaskale pridrvi. V hipu planejo srčni možje z namerjenimi sekirami nad leva, in eden njih ga s sekiro vseka. Per tej priči me lev izpusti, se požene v moža, in ga hoče v svoji zlobi raztrgati. Toda oni možje pomagajo svojemu tovaršu. Vsak s svojo sekiro mahne po levu; scurkoma mu kri iz ran lije, in zbeži s strašnim rjovenjem.« 
»Po tem me možje od tal vzdignejo. Zavedel se nisem sicer nič, pa bil sem še nepoškodovan. Niso mogli se prečuditi, da me lev ni umoril, in pa še celo ranil ne. Nekateri so menili, da to je od tod, ker lev, ko so ga moj oče podili, ni imel časa, da bi me bil pohrustal, temveč je naglo po gozdu tekel, in ravno še v pravi dobi njim prišel v roke. Nekateri so pa trdili, da me je lev, kakor druge ropne zveri, živega hotel svojim mladim prinesti, in se je torej skrbno varoval, da me ni ranil. To pa so vsi rekli, da me je Bog ohranil, in da ga zato vse svoje dni ne morem dovolj zahvaliti.« 
»Po tem vstane med njimi prepir, kateri izmed njih da bi imel veselje me na svoj dom rejenca vzeti. Pa tisti, ki je prvi leva s sekiro mahnil, si tega veselja ne da odvzeti. prijazno me vzame v naročje, nese na svoj dom in položi v posteljo, kjer sem se počasi spet popolnoma zavedel, kakor sem povedal takoj v začetku.« 
»Srčni drvarji so bili kmetje iz majhne vasi, onkraj goščatih gora, ki jo od moral očijo, v globoki dolini. Vsi prebivalci v ti vasi so bili kristjani. Že pred več leti, ob preganjanju, katero do te oddaljene doline nobenkrat ni seglo, so bili krščanski duhovni vanjo pribežali, in so prebivalcem oznanovali sveti evangeli. Dobri ljudje so ga z veseljem sprejeli, in pobožna krščanska občina je nastala iz njih. Vsim je v skrbi živeti ko dobri otroci edinega Očeta v nebesih, vsi se ljubijo med seboj ko bratje in sestre. Le mir in edinost je med njimi. Nikoli se ne razprejo zavoljo časnega blaga; drugi drugemu si z voljo podelujejo, kar imajo. Vsi so pridni, in se trudijo toliko pridelati, da morajo tudi starim slabotnim ljudem pomagati. Krščanska ljubezen, ona, lepo znamenje resničnih kristjanov, ne da bi trpinom njih trpljenje le polaj ševala, jim ga še celo oslajšuje.« 
»Tudi za otročji uk je bila tam vsa skrb. Krščanski duhoven, pobožen starček, ki si je tisto dolino v svoje prebivališče izvolil, in je mislil tam med tistimi dobrimi ljudmi svoje življenje skleniti, si je veliko prizadel njih otroke poglavitnih resnic naše svete vere naučiti. On je tudi metle učil, in ker je bil izkušen mož, in je vedel, da jaz ne bom vedno v tisti dolini ostal, me je učil tudi še drugih umetnosti, ki so človeku koristne. Iz vsega srca je želel, da bi bil jaz dober kristjan in kdaj koristen mož na svetu, da bi bil časno in večno srečen.« 
»Tudi sem mogel, ko sem odrastel, zjutraj pred zorom ali na njivo ali v travnik iti, in še tako težke kmečke dela opravljati. Bolj in bolj so mi šle spod rok, in v njih sem se dobro utrdil, sem moč in krepkost pridobil. Tudi nisem pogrešal priložnosti poskusiti svoje srčnosti in kreposti, in se uriti. Divje zveri z gora, katerim je bila naša dolina, tako rekoč, odvzeta, so nas vedno nadlegovale, in posebne moči in urnosti je bilo treba jim črede na paši in vole v plugi ubraniti. Tako sem z zdravo dušo in zdravim telesom do verna dorastel. Marsikomu, vem da bi se tista vas revna in dolgočasna zdela; jaz pa sem v njej svoje mlade leta tako zadovoljno in srečno preživel, da nikoli noben mladenič v kraljevem poslopju ne tako.« 
»Nikoli tudi bi ne bil verjel , da bom ta prijetni kraj kdaj zapustil. Kar pride od cesarja ukaz, iz te male vasi mladeniča v vojašno postaviti. Ker je bilo namreč cesarstvo v nevarnosti, in je hudo šlo za vojake, so jih tudi v daljnih okrajnah cesarstva v vojake jemali. Ljudje v vasi so bili vsi prepadeni; zakaj vojskovati se in kri prelivati je bilo tem mirnim ljudem strašna misel. Pa zde ni bilo drugega storiti. Rimski vojak je že čakal novinca v vasi. Iz vseh hiš bi mogli vadljati, koga da bo zadelo. Očeti, matere in sestre so se tresli za sinove in brate. Tedaj se obudi v meni prečudna srčnost; želje iti v vojsko za svojo očetnjavo se vnamejo v mojem srcu. Saj so bili, sem sam pri sebi rekel, tudi moj oče vojak in so bili vendar tudi dober mož in pravi kristjan, kakor stotnik v Kaparnavem ali kakor stotnik Kornelij, in veselilo me je, da morem dobrim ljudem, ki so me zverini odvzeli, in mi tolikanj dobrega storili, tudi kaj postreči. Toraj sem stopil pred vojaka, in mu rekel: »Ni treba vadljati, jaz greni sam rad s teboj.« Vojak me pogledal, me na ramo potipa, in vesel reče: »To je moško! Všeč mi je tvoja srčnost in velikost in vsa tvoja postava. Prpravi se le na pot, da pojdeš z menoj.« Per odhodu sem še blagoslov prejel od pobožnega mašnika, in vsa vas je točila solze, in mi srečo voščila.« 
»Kako da so ti perprosti kmetje, med katerimi sem doslej živel, dobri ljudje, in kako srečni bi bili lahko vsi ljudje, ko bi bili pravi kristjani, sem še le spoznal, ko sem iz tiste srečne doline med svet prišel. O, kakšen razloček je med njimi in širokim svetom! Tam v tistih mirnih bajticah ni slišati od pregreh, ki so med svetom vsakdanje. Tiste dobre duše ne vedo, kaj je laž ali goljufija in krivica. Na durih jim ni treba pahov in ključavnic, nikomur se ni bati tatvine. Tam ga nisem videl pijanca, ne slišal kletve, ali rotenja ali le naj manje nespodobne besede. Mladeniči so pametni, spoštujejo stare ljudi, so čisti in pohlevni; deklice so vse nedolžne, krotke in ponižne. Tam nič ne vedo, kako hudoben je svet zunaj njih. Tudi jaz nisem tega vedel, in ko sem prišel potlej med druge ljudi, mi je bil greh kaj ostuden. On, sem dejal, oskrunja in spači človeško natoro; on je grda bolezen, katera telo oslabi, zdela, in zgodaj pod zemljo spravi, in dušo v brezen večne smrti pogrezne.« 
»Posebno pa sem na poti tukaj sem velikokrat z žalostjo videl, kako je malo skrbi za otročji poduk. Sem prišel v marsikatero hišo, in ondi videl, kako starši in posli otroke pohujšujejo in pačijo. Se smejo slabim nagnjenjem in strastim, ki se v otrocih obudujejo, in jih neumno izgovarjajo; vsa hiša se mora vdati njih termi, in jim pokorna biti; jih jemljo na pojedine in ples, kjer se veliko hudega vidi in sliši. Moji ljubi starši, vem, bi bili z menoj in mojim bratom vse drugače ravnali. Pa ko sem videl tiste predene otroke, sem mislil: Ali bi ne bilo veliko bolje, da bi takega nesrečnega otroka lev ali volk tako nepokvarjenega ko mene unesel med dobre ljudi, kjer bi bil bolje zrejen, in bi se v zdravje duše in telesa privadil molitve in dela?« 
»Kako se mi je dalje godilo, je očetu in bratu znano; nekaj vendar moram povedati, česar mati še ne vedo. Kmali ko sem prišel v vojašno, in sem se z veliko drugimi novinci v orožje uril, so me vojvoda med svoje životarje vzeli. Oh, kdo bi si bil takrat mislil, da so to moj oče! Vedel sem sicer, da je vojvodu Placid ime. Pa da je to ime mojega očeta, nisem vedel; to samo sem vedel od svojih otročjih let, da so moja mati mojemu očetu le Evstahi rekli. V vsakdanjih malih bojih, ki so bili še pred velikim bojem, sem bil zmeraj prav srečen, in ko je stotnik naše trume od pščice ustreljen padel, so vojvoda mene stotnika postavili. Moj brat je prišel z drugim krdelom novincev. Tudi njega so vojvoda za životarja izvolili, toda k drugi trumi poslali, in v kratkem je bil tudi on stotnik. Takrat sva se seznanila, ker sva se večkrat videla; pa kdo bi mislil, da sva si brata! Sva se sicer tudi večkrat pogovarjala, toda le od svojih vojaških opravil. Še le danes, ko so pogovori ravno tako nanesli, da sem jel od svoje mladosti pripovedovati, sem jaz po nevedoma razodel skrivnost, da sva si brata.« 
»Pač modro in čudno je Bog obračal, da smo se spet vsi našli in spoznali! O, kakšno veselje je to, da sva se midva, ki sva že zdavnaj znana in prijatelja, zde brata spoznala; kakšno veselje, da sva v močnem vojvodu, ki so danes lavorjeve vejice med naju podelili, svojega ljubeznivega očeta našla; kakšno neizrečeno veselje, da so nama oče še nanjo ljubo mater pokazali! Po vsi pravici smeva reči! To je dan, ki nama ga je Bog pripravil; veselimo in radujmo se!« 
Šestnajsta razstava. 
Mladi pastir. 
»Z menoj,« reče na to Teopist, »je bila skoraj ravno taka. Ko me je volk vzel in nesel, to so oče še videli. Dva jaka pastirja sta me volku iz žrela rešila. Iskala sta ovna po gošči, ki se je bil izmed drobnice zgubil; kar zaslišita otroka jokati. Postojita in pazita, od kod je jok, kar ugledata volka, ki je plašen po tolovajevo z menoj bežal. Imela sta kocastega psa pri sebi, kateri se volka ni bal. Tega pošujeta, in pes skoči srd na volka, in ga popade za vrat. Tedaj me je volk spustil iz žrela, da bi sam svojo kožo branil. Toda pastirja priletita s sulicami, in ga prebodeta, da na mestu obleži. Potlej se ozreta po meni. Volk me je le za obleko držal, in nisem bil nič poškodovan, ne okrvaven, ne ranjen. To videti sta bila zelo vesela, in sta Boga hvalila.« 
»In eden pastirjev me je vzel, in nesel na svoj dom. Doma, ko me je bil strah minul, in sem spet mogel spregovoriti, me je izpraševal, kako sem v tisti gozd zašel. Povedal sem, kako se nam je godilo, kako je mojega brata lev, mene volk očetu vzel, in kako so oče tam ob reki sami ostali. Ko bi ne bilo že zamujeno, reče pastir, bi šel očeta iskat; pa oh, gotovo je že tudi tvojega očeta kakor tvojega brata kak lev ali volk požrl! Tisti kraj ob reki je, tako rekoč, shajališče divjih zveri, in ako nima kdo drugega orožja kakor kakšen tlesk ali koli, se jim ni v stani ubraniti.« 
»Pastir, ki me je bil na svoj dom vzel, in mi je več ko stokrat povedal, kako sem bil očet, je bil kristjan, prav pobožen in pravičen mož; njegova žena je bila ravno tako pobožna in dobra duša. Obema sem se smilil, in ko sem jima povedal, da mi je Teopist ime, po našem jeziku Bogoverni ali Bogozvesti, sta se zelo razveselila, ker sta iz tega spoznala, da sem krščanskih staršev. Sklenila sta me rediti s svojim malim sinom, ki je bil mojih let, in sta me rada imela ko svojega lastnega otroka.« 
»Po gorah semtrtje je prebivalo več pastirjev, ki so bili vsi kristjani. Tudi semkaj je bilo prišlo ob preganjanju nekaj krščanskih duhovnov, in eden njih je bil tukaj ostal, da bi to krščansko občino vladal. Veliko ljubezen je imel do nas otrok, veselo nas je učil krščanskih resnic in tudi še drugih koristnih reči. Tedaj sem zelo tako ko moj brat Agapit dorašal, in ne bom tega nadalje pripovedoval.« 
»Pastir, kateri me je s svojim sinom kojil, je imel obilno drobnice. Ko sva dečka večji prihajala, sva mu mogla pomagati drobnico pasti; ko sva pa odrastla, in sva bila že toliko močna in urna, da sva jo mogla zverini braniti, je zavoljo starosti marsikdaj doma ostal, in je vso skrb za živino nama mladeničema izročil. Enega dne tedaj sva drobnico daleč v gorje zagnala. Na večer narediva ogenj, nekaj da bi si večerjo napravila, nekaj pa da bi si zveri, ki se ognja boje, od drobnice odvrnila. Per ognju sede kremljava prijazno, bilo je že zelo o mraku, kar najin veliki pes, ki je pred nama ležal, po koncu skoči, in začne hudo lajati. Bil je še ravno tisti pes, ki je bil nekdaj volka tako močno zgrabil. Precej star je že bil; pa zavoljo svoje zvestobe je imel še živež pri hiši. Tudi drugi psi se oglase; in lajanje se razlega vse prek. Kak volk se bliža, sva menila, in vstaneva, in seževa vsak po svojo sulico; pa — le kdo bi si bil to mislil! — oborožen vojak jo maha proti nama. Vse kaj posebnega je bilo to v teh samotnih gorah. Z vojakom gre moj rednik, in je ves prepaden in žalosten. Mladeniča si nisva mogla umeti, kaj da bi bilo; pa sva kmalu zvedela.« 
»Tudi naša soseska je mogla vojaka postaviti. Tisti popoldan že je bil vojak vse mladeniče, kar jih je moglo meč sukati, z njih očeti zbral pod veliko lepo, kjer se soseska shaja, in je bil ukazal vadljati, katerega bo zadelo. Ker se je vojaku mudilo, in ni strpel, da bi bil stari pastir svojega sinu poklical, je oče mogel zanj vadljati. In ravno njega je zadelo, in vojak je zde prišel, da bi ga takoj seboj vzel.« 
»Ko je dobri mladenič to slišal, obledi ko mrlič in staremu očetu stoje solze v očeh. Ali jaz rečem vojaku: Pustite tega, mene vzemite! Jaz pa sem rad vojak! Ko sem videl vašo čelado in sulico blisketati se pri najnem ognju, se mi je srce srnejalo. Moj oče so bili tudi vojak, in so tudi imeli čelado in sulico doma. Res, jaz naj grem za svojega prijatelja z vami! To je bilo vojaku všeč. Posmeja se mi, in reče: Aha, kakršni stari, taki mladi! Si jak mladenič! Pojdi le z menoj! Te imam raju ko onega zelenca, kateri se trese ko šiba.« 
»Mojemu redniku in njegovemu sinu se udarejo solze po obrazu, toliko sta vesela. Ah, je dejal stari pastir, to bi bila pa vendar prevelika ljubezen, da bi za drugega šel v vojno! Jaz pa sem rekel: To ni nič več, kakor kar sem dolžan. Še le večji hvalo sem vam dolžan za to, kar ste nad menoj storili. Kaj mi niste življenja oteli, in me zredili? Če v vojni tudi usmerjem, in za vašega sinu, ki mi je drugi brat, življenje dam; bodi to moja hvala za ljubezen, katero ste mi storili. In pa saj se spodobi, da krisjani iz ljubezni drugi za drugega življenje dajo kakor je Kristus svoje življenje dal za nas vse.« 
»Stari mož mi je rekel jokaje: Če je taka, moj sin, pa pojdi! Bog ti je dal toliko srce. Bog daj, da bi bil tudi junak kakor David, ki ga je Bog od drobnice v vojsko poklical, in da bi tudi pri vojski dober in pobožen ostal kakor David! Morebiti da je tvoja sreča, da pastirsko palico s sulico spremeniš; meni se celo vse tako zdi, da ti bo to srečo prineslo, da ti bo Bog tvoje lepo dejanje povrnil. On bodi tvoj šit, in naj te reši iz vseh nevarnosti, v katere boš prišel. Mi je dal še svoj blagoslov, in šel sem z vojakom.« 
»Dobri pastir je imel pač prav, njegove besede so se izpolnile. Da sem šel za svojega prijatelja v vojsko, to je bila moja naj večji sreča; kakor je bila tudi sreča mojega brata, da je šel za drugega v vojsko. Bog je naju mlada vojaka semkaj napeljal, kjer sva se brata spoznala, in sva našla še očeta, in mater. Obilno nama je nanjo ljubezen povrnil. Njemu bodi vsa čast in hvala!« 
Sedemnajsta razstava. 
Sužinja. 
Teopista mati se je s solznimi očmi proti nebesom ozrla, in reče: »O pač res, usmiljenemu Bogu bodi čast in hvala; da je vaju, preljuba moja sina, tako prečudno otel, in doslej tako dobrotljivo za vaju skrbel! Pa poslušajte zde še, kako je nebeški Oče tudi mene otel, in zame dobrotljivo skrbel, kako je tudi nad menoj svojo neskončno ljubezen pokazal.« 
»Še pomnim v živo,« je zde začela, »kako je tisti nečloveški zamorec tebe, ljubi Evstahi, moja draga sina iz barke na samotno pustoto porinil, in mene s silo iz tvojih rok iztrgal, in na barki pridržal. Ko sem se bila iz omedlevice zbudila, in sem se spet zavedela; se je nezdušni zamorec, kateremu so bili denarji bog, in zlasti njegove nebesa, pred me na kolena vrgel, in me je prosil odpuščenja, ako je s teboj in mojima sinoma pretrdo ravnal, in je dejal, da je to le iz ljubezni do mene storil.« 
»Kako ti more,« je rekel, »tisti mož še pri srcu biti! On je cel berač, jaz pa sem bogat. Imam dovolj zlata in srebra, biserov in dragih kamnov; izberi si zase, kar koli hočeš, in ti bom dal. V škrlat te bom oblačil, in ti dal jesti in piti, kar boš koli hotela. Deset črnih suženj ti bo streglo, ti pa boš kraljevala čez moje srce. Ali si moreš kaj bolj častitljivega misliti? Podaj mi tedaj svojo roko, in privoli. Zavrnila, se ve, sem ga z grdo, in mu pokazala, da studim njegovo ponudbo. Pa dva dni še mi je veliko prizadeval, mi je zde obetal, zde pretil, da bi se vdala v njegovo voljo. Saj te vzamem, je rekel; glej, kolika sreča se ti ponuja! Ne vem, kako moreš tako neumna biti, da se je braniš.« 
»Tretji dan zjutraj je spet pred me stopil, in me je prijazno vprašal, kako da mi je, in ali sem se že premislila. Pa v mojih solznih očeh in v vsem mojem obrazu je bral, da mi je še zmeraj zoprna njegova ponudba; tedaj je rekel srdit: Zde sem pa že sit tvojega vednega jokanja in odrekovanja; tudi ni treba, da bi se ti prilizoval, ali te le s praznim pretenjem strašil. Do večera ti dam še odlog, premisliti, in pred tudi mojega obličja ne boš videla. Ko bo pa solnice v zatonu, se nadejam dobrega odgovora. Hudo me je pogledal v svoji togoti, in je šel s strašnim pretenjem v svojo stanico, ki jo je na barki posebej imel, in je vrata za seboj zalopnil, da se je vse streslo.« 
»Sem bila vesela, in sem imela vsaj ta dan mir pred njim. Sedla sem v kot barke, se zavila v svojo pečo, in bridko sem jokala, ter k Bogu molila, da naj bi mi odvrnil silno nevarnost. V tem je dan prešel. Solnice se je nagnilo, njegovi zadnji žarki so že v morje utonili; pa grdega trinoga ni bilo. Videla sem mornarje vse nepokojne in oparjene semtrtje hoditi, in šepetajo in zmajujejo z ramami in glavami. Nisem vedela, kaj bi to pomenilo, vendar se mi je nekoliko upanja v srce zasvetilo. Kar zaslišim, da je lastnika barke huda vročina prijela, in da mu je hudo. In res solnica ni več videl vzhajati, še tisti večer je umrl. Ta naglo smrt, sem si mislila, je očitna kazen njegovih hudobij, in sem Boga hvalila, da me je otel.« 
»Mornarji so bili zgube svojega gospodarja zelo žalostni, in name jezni. Jaz, so vpili, sem kriva njegove bolezni in smrti. Se strenejo, imajo svet, in me sklenejo prodati v sužnost. Tako, so dejali, se bomo naj bolje zmaševali zavoljo smrti svojega gospodarja; s skupljenimi denarji pa si bomo svojo žalost nekoliko pregnali. Pa niso si upali me peljati v primorsko mesto, kamor je bil njih rajniki gospodar namenjen, in od koder so bili oni in njih gospodar; zavili so jo v drugo primorsko mesto, kjer se jim ni bilo treba bati nobenega izpraševanja, od kod da imajo pravico me v sužnjost prodati.« 
»Prišli smo v to mesto, in mornarji me takoj na trg postavijo na prodaj. Cena je bila precej velika. Nekdo, ki je s sužnji kupčeval, me je vprašal, kaj pa znam vse delati da bi videl, ali sem toliko vredna ali ne. V svoji mladosti sem se bila vseh ženskih del naučila, ki so bile blagorodni Rimljanki potrebne. Vse sem mu povedala, kar sem menila, da si bom s tem svoj težki stan kaj olajšala. Kupcu je bilo, kakor sem potlej zvedela, od bogate hiše naročeno, da naj skusi sužinjo dobiti, katera bi bila teh del dobro vajena. Toraj je rekel: Če je vse res, kakor govoriš, si vredna tega denarja, ako mi pa lažeš, ti bom kar vrat zavil. Ali še ostaneš pri svoji besedi? Potrdila sem mu. Tedaj je lakomnim mornarjem denarje na desko naštel, katere so veselo pobrali, in se vrnili na barko.« 
»Kupec me je peljal v majhen hram, je ravnal še precej spoštljivo z menoj, in me ni pustil v ničemer pomanjkanja trpeti. Bil je vesel, da je tako dobro kupčijo storil. Čez nekaj dni je šla tropa težko obloženih vebljudov od ondod; tudi jaz sem bila, kakor drugo blago, na vebljoda posajena, in v to mesto prinesena. Ko so vebljodi obstali pred hišo, kamor je bila vsa klada namenjena, pride brž gospodar, prebere kupčevo pismo, zmaja z glavo, in se namrdne, ker se sem mu predraga zdela. In res je kupec, kakor sem potlej slišala, zame trikrat večji ceno postavil, kakor je bil on zame dal. Vendar pokliče gospodar svojih slugov enega, in reče: Pelji to sužinjo do gospe, in reci, da, naj jo poskusi . Ako res zna, kar mi je pisano, bi se dalo še vendar kaj obresti dobiti pri tej kupčiji; če pa ne, bom to dragino takoj z vebljodi nazaj poslal.« 
»Na to se je nevoljen spred mene obrnil, in je šel drugo blago pregledavat. Sluga pa me je peljal v brhko stanico. Gospa je sedela na lepo oblečenem stolu, in pred njo na mizi je bilo vse polno dragih biserov, izmed katerih je naj lepše in naj debele na zlate niti nabirala. Bila je priljudna in krotka videti; pri vsem lisku okrog nje je bila po domače oblečena, vsa ponižna in pohlevna. Ko me je ugledala, se je zelo začudila, me je pregledovala z milim očesom, in prijazno opraševala. Koj po prvih besedah sem dobila nekako zaupanje do nje, in sem brez pomišljevanja odgovorila na njene vprašanja, in vse odkritosrčno povedala. Pa preden sem izgovorila, je vstala, z razpetima rokama k meni planila, me objela, kuševala in ljubo sestro imenovala. S prvega sem se grozno ustrašila, kmalu pa se je ta strah v veselje spremenil. Bila je kristjanka, toda zoper voljo svojega moža, in ko je iz mojega govorjenja spoznala, da sem tudi jaz kristjanka, me je sestro imenovala. O, že dolgo, je rekla, sem k Gospodu molila, da naj mi pošlje krščansko prijateljico, ki jo potrebujem v svojem stanu! Zde tedaj je uslišal mojo molitev, bodi mu čast in hvala!« 
»Rekla mi je usesti se zraven nje na stol, in me je prosila, da naj ji bolj natanko povem, kako se je z menoj godilo. Vse sem povedala, in pazno in s solzami v očeh je povest poslušala. Neizrečeno jo je veselilo slišati, kako prečudno je Bog tebe, ljubi Evstahi! in pa mene h krščanski veri poklical. Mojim ljubim staršem in meni, je rekla, je bil sveti evangelij že pred več leti oznanovan, in oče, mati in jaz smo bili vsi en dan krščeni. Ker so moji stairši s škrlatom kupčevali, so mi dali ime, Lidija, v spomin tiste Lidije, ki jo je sveti Pave k krščanski veri pripravil, in je bila tudi škrlatarica. Bilo je takrat že skoraj eno leto, kar sem se bila omožila, in kar so bili moji starši meni in mojemu možu to le hišo z nekaj blagom prepustili. Moj mož pa je bil takrat daleč od doma po kupčiji, ko smo bili krščeni. Ko je domov prišel in zvedel, da smo kristjani, se je zelo ustrašil. Ali ne veste, je rekel, kako strašno kristjane povsod preganjajo? Videl sem po svetu jih neusmiljeno moriti. Tedaj smo tudi mi v nevarnosti priti ob vse svoje premoženje, in pa še celo ob življenje. Vendar nam je pa obetal, da se bo tudi on dal krstiti, kadar bo to brez nevarnosti mogel storiti.« 
»Kmali po tem so moj oče umrli. Moj mož je dobil zde vse blago v roke, in torej se je vedno izgovarjal, da ima s kupčijo preveč opraviti, in ne utegne misliti v krščansko vero. Oh, le to mu je bilo v čisli, kako bi si za ta svet zakladov nabral, za nebeški zaklad pa mu ni bilo mar! Ko so jeli tudi tu v tem mestu kristjane preganjati, in grozovito tezati in moriti, je bil v svojem strahu ves omoten. Le ime Kristus naj sve z materjo izrekle, se je že po vseh vdih tresel. Trdo nam je prepovedal hoditi k Božji službi, ki jo imajo kristjani še semtrtje skrivaj; še tega ni pripustil, da bi bile kake kristjane v mestu obiskale, ali da bi bili oni k nama hodili. Mojo mater in mene je to, kaj pa da, zelo bolelo; bridko sve velikokrat na tihem jokale. Pred tremi meseci je Gospod Bog tudi mojo mater k sebi poklical, in zde sem bila sama, odločena od vseh krščanskih prijateljic, v prebridki žalosti. In tedaj lahko veš, je rekla, — in solze so se ji po licih udrle, — kako sem vesela, da dobim v tebi krščansko sestro! Pred svetom sicer in pred mojim možem moraš ti biti moja suženja, in jaz tvoja gospa; ko bomo pa same, si bova sestri.« 
»Pokazala mi je svoje otročiče, dve ljubeznivi deklici in majhnega dečka, in je rekla: Te moje otročiče mi boš pomagala za nebesa zrediti. Oni so mi ljubši ko biseri tam le na mizi, ljubši ko vsi zakladi mojega moža.« 
»Potem je Lidija z menoj govorila od umetnosti, zavoljo katerih me je njen mož kupil. Njeno posebno delo zraven gospodinjstva je bilo škrlat in tančico za prodaj pripravljati; tudi je suženjem, ki so pisane sukna in platna tkale, ali zlato vanje vdevale, očrte in obrise dajala, in pridno pregledovala, ali vse prav delajo. Šla je po več obrisov, in mi je dala na izbiro, po katerem obrisu hočem delati. Izbrala sem si enega, kateri mi je bil naj bolj všeč, pa je bil tudi naj težji. Škrlat je bil mnogoterno z zlatom opisovati. Oh, bi ne bila nikoli verjela da bom z delom, katero sem nekdaj le za kratek čas imela, še vsakdanji kruh mogla služiti! Pač je prav, sem si takrat mislila, da se človek v mladosti česa nauči! Ko je čez nekaj časa gospodar prišel gledat, kako kaj delam, je bil z mojim delom in zlasti z mojo urnostjo prav zadovoljen, in me je pohvalil. No, no! je rekel, denar, ki sem ga zate dal, ni zavržen.« 
»Odslej pa sem mogla od jutra do trde noči neprenehoma delati, in od blišečega škrlata in zlata so me jele oči boleti. Lidija je svojega moža večkrat prosila, da bi mi dal vsak dan vsaj kakšno uro počitka, pa zastonj. Enega dne pa me je vzela seboj na vrt. Nekaj zelij je na njem prav slabo rastlo. Rekla sem ji, kako bi ji bilo treba postreči, in kako bi se lahko ves vrt olepšal, in to še z dobičkom. Lidija jo to takoj svojemu možu povedala, in ga je napravila, da je vrt v mojo skrb izročil. Naj bo no, je rekel; čas, ki ga bo v to obrnila, vsaj ne bo popolnoma zgubljen, nama bo morebiti še prav zadel. Podstopila sem se vrta, stregla sem revnim zeljem, in kmalu so se opomogle, in lepo rastle. Tudi sem marsikaj na vrtu prenaredila, in vsem, ki so prišli na vrt, je to dopadlo. Kar očem dobro da, je rekel gospodar, in veliko ne velja, je zmeraj naj bolje. Teopista naj ima le še v prihodnje vrt v skrbi. Tiste dve uri, ko sem bila po tem vsak dan z Lidijo na vrtu, ste bile moj počitek.« 
»Gospodar je kmalu spoznal, da sem kristjanka. Pa mi tega ni dal nikakor na znanje; samo da je včasih rekel: Kristjani so naj zvestejši, volnejši in pridnejši sužnji; pa za kupca so vendar le nevarna reč. Če jih vržejo med zveri, ali jih sežgejo; kdo mu povrne denar, ki ga je zanje dal? Lidija je pa vendar zmeraj upala, da bo še krščansko vero sprejel. Oh, je večkrat rekla, potlej bi bil najin zakon še le popolnoma srečen, potlej bi bilo v naši hiši ko v nebesih.« 
»Enkrat je Lidija hudo zbolela, vsi v hiši smo mislili, da bo umrla. Tedaj je svojega moža prosila, da naj k njeni postelji pride. Neizrečeno težko ga je to stalo; ko pred posvetni ljudje, se je smrti grozno bal. Vendar je prišel, in ves prestrašen stopi pred njeno posteljo. Videti, da je vedrega obraza in vesela, se je zelo zavzel. Mu ni šlo nikakor v misel, kako da je smrti vesela, in je rekel, da se mu to prav čudno zdi. Ona pa je rekla: Ljubi moj! zato sem smrti vesela, ker sem kristjana. Oh, jaz pa želim, da bi bil tudi ti kristjan! Glej, vse blago, ki ga imava na tem svetu, moram zde zapustiti, in tudi ti ga boš kdaj, morebiti kmalu, mogel zapustiti. Pa vem dobro, da me na onem svetu bolje zakladi čakajo; o, da bi le še ti v Kristusa veroval, in se spreobrnil! Prosim te, ljubi moj, stori to!« »In še nekaj te prosim, je rekla, in pokazala svoje otročiče, ki so ob njeni postelji jokali in vzdihovali. Te najne otročiče sem dozde krščansko vero učila. Ta vera, vem, je naj draži dar, ki jim ga moram zapustiti. Oh, nikar jim ga ne jemlji! Teopista je kristjanka kakor jaz. Ona je bila druga mati mojim otročičem, in bo tudi v prihodnje. Pusti jih, ko jaz usmerjem, v njenih zvestih rokah. Predragi moj, obljubi mi to, in bom veselo umrla! Njeno vedro obličje, njen mir in pokoj, njena ljubezniva skrb za otroke moža zelo ganejo. Obljubil je njeno zadnjo prošnjo izpolniti, in v joku je šel od nje. Lidija je potlej ozdravela. Pa njenih besed mož ni pozabil. Zde je krščanstvo raju trpel; večkrat je zvesto poslušal, ko sve z Lidijo o krščanskih resnicah govorile. In ko je preganjanje kristjanov po cesarjevem povelju nehalo v našem mestu, je Lidijo celo pripustil k Božji službi kristjanov hoditi, in jaz sem jo smela spremljati, kar je naju neizrečeno veselilo.« 
»Kar je preganjanje kristjanov minulo, se je v našem mestu veliko reči spreobrnilo. Veliko mož in žen, tudi ljudje imenitnega stanu, so zde krščansko vero očitno pričali; še več jih je jelo k krščanskemu uku hoditi, in so tudi sprejeli krščansko vero. Njih spreobrnjenje tudi ni bilo brez sadu, prineslo je temu mestu velike dobrote. Tako, postavim, so zde z ubogimi, zatiranimi sužnimi, naj so bili kristjani ali ne, veliko usmiljenejši ravnali. Nekateri kupci in premožni gospodarji so dali svojim krščanskim sužnim svobodnost. Pa našega gospodarja, dasiravno se je Lidija veliko prizadela, ni bilo mogoče sprositi, da bi bil vsaj meni dal svobodo. Večkrat je sicer to obljubil, pa je le zmeraj od dne do dne odlašal. Še celo toliko se ni dal sprositi, da bi bila smela suženje oblačilo sleči, in se nositi ko svobodna. Menda se boji, da bi mu ne ubegnila, ko bi ne bila ko suženja oblečena. Tudi se še ni dal krstiti. Zmiraj ima pred še kako posebno opravilo opraviti, in preden je to opravljeno, se vidi že spet v kako drugo še potrebnejši opravilo zahomotanega. Tako težko je lakomnemu bogatinu priti v nebeško kraljestvo. Pa kakor sem koli marsikaj hudega pretrpela od lakomnega in skopega moža, sem pa v družbi blage Lidije vendar tudi veliko veselja užila. Bila sem pri njej le na videz uboga suženja; v resnici pa mi je bilo dobro, in sem se marsikdaj v Bogu veselila.« 
Ko je bila Teopista svoje zgodbe dopovedala, je začel tudi Evstahi pripovedovati, kar se mu je bolj posebnega pergodilo, in reče: »Najne pergodbe, ljuba Teopista! in pergodbe najnih sinov so delo Božje previdnosti, čudo Božjega usmiljenja.« 
»Kako svetle so mi zde vse pota, po katerih nas je Bog vodil, in katere so mi bile pred tolikanj temne! Tam v puščavi, postavim, sem se tolažil s tem, da, kdor v Boga zaupa, se mu odprtega levovega žrela ni treba bati; in ste mi vendar takoj takrat zveri moja sinova vzele. Tega takrat nisem razumel. Pa ali ni Bog mene pred levovem žrelom ubranil, in kar je še več, ali ni mojih otročičev iz žrela ljutih zveri pre čudno otel? In ali ni imel Bog v tem, da mi ji je pustil odvzeti, in v vsem, kar je z nami storil, naj modrejših in ljubeznivših namenov? Oh, ko bi bila midva, ljuba Teopista, svoje premoženje zmeraj v pokoj posedla, in v stari zvezi s svetom ostala, ko bi bila kakor prej zmeraj imenitne gostije imela, in le v kratkočasnih družbah veselja iskala, kako lahko bi bila spet v svoje poprejšnje grehe zašla, in bi drugega ne imela od resničnih kristjanov ko prazno ime! Tudi za otroke je v veliki hiši, kjer se vse po velikem godi, velika nevarnost, in gotovo bi svojih sinov ne bila mogla tako dobro izrediti, kakor sva želela. Ali Bog je vse drugače in bolje obrnil. Nama je odvzel nanjo premoženje, najne imenitne prijatelje, cesarjevo ljubezen, naju je ločil drugega od drugega in od najnih otročičev, in obložil s trpljenjem. Jaz sem kot priden kmet za plug držal, in izkušnja me je učila, s kakim trudom si mora kmet svoj kruh pridobiti. V samoti, daleč od svetovega šuma sem se učil Boga in sebe še le prav spoznavati; Jezusov sveti nauk se je bolj in bolj mojega srca prijemal. Ti, ljuba Teopista! ki te je svet nekdaj tolikanj čislal, si mogla uboga suženja biti; pa take nadloge so ogenj, ki nas očiste od madežev skrivnega napuha. In tudi najna sina sta prišla k ljudem, pri katerih sta se naučila moliti in delati, in sta bila obvarovana vseh nevarnost spačenega sveta.« 
»Pa ne le nam, ampak tudi drugim je iz našega trpljenja sreča in blagost izvirala. Meni je Bog dal kmete v tisti dolini v dobro, Bogu prijetno ljudstvo spreobrniti. Ti, Teopista, si v hišo, kjer si živela, Božji blagoslov prinesla. Najna sina sta se svojim dobrotnikom hvaležna skazala, ko sta dobrovoljno v vojake šla; zdrava in utrjena na kmetih sta cesarstvu v vojski k zmagi pomagala. In mimo vsega drugega smo se po tolikem trpljenju vsi spet srečno sešli; naj večji blagost in veselje pa nas čaka še le v nebesih.« 
»Tako ima tisti svetli križ, ki sem ga takrat v gozdu videl, pa le spet pomen za nas. Nar poprej sicer je pomenil, da je križ, ki je bil pred nepošten in znamenje prekletstva, zde po trpljenju in smrti Jezusa Kristusa pa znamenje njegovega veličanstva in naše blagosti. Ali tisti svetli križ je tudi to še pomenil, da morajo tudi križi, ki jih mi nase vzamemo, in z voljo nosimo, nam biti v čast in blagost. Vsak križ, ki nas zde teži, delaj nam tudi še toliko sramote in bolečin, nam bo nekdaj v čast, in nas bo ravno tako s častitljivo svetlobo obdal, kakor je mene tisti nebeški križ v gozdu obdal.« 
Žena in sina so mu to potrdili, so bili veseli preteklega trpljenja, so hvalili Boga, kateri človeka po temi k luči, po križih k sreči, po žalosti k veselju pelje. 
Med tem se je noč storila. Luna sije prijazno na nebu. Vse je tiho, le bližnji potok, ki lune luč v njem miglja, šumi kratkočasno. Lepo diše cvetlice iz bližnjih vrtov, ko drage dišave puhti, njih duh nakviško; pa še lepše kipe občutljeji hvale in češčenja iz teh blagih src proti nebesom. 
Zde se je Evstahi vzdignil, in reče: »Noč se je naredila, služba moja me kliče, da grem, in dam vojakom za jutranji dan svoje povelja. Vi dva, ljuba sina! spremita mater zde nazaj na njen dom; utegnil bi kdo v nespokoj priti, ko bi je ne bilo. Jutri zjutraj, ljuba Teopista! te bom tam obiskal, te od kupca iz sužnjnosti odkupil, in zahvalil tvojo dobrotljivo prijateljico Lidijo.« 
Osemnajsta razstava. 
Krščanski pogovori pri jedi. 
Drugo jutro sta vojvoda Evstahia, ko je vstal, njegova sina že pred njegovo stanico čakala, in ga pozdravita s prisrčno otročjo častjo. Gre z njima k Teopisti. Ko je v hišo stopil, se mu reče, da Teopista in Lidija še ne morete takoj obiskovalcev sprejeti, gospodar pa je šel že pred dnevom z doma po svoji kupčiji. Evstahi gre tedaj s sinoma malo na vrt; rosa se je še v jutranjem solncu lepo svetila in utrinjala. Po vrtu sem ter tja hodijo in se prijazno pogovarjajo, kar pridete dve ženski na vrt. Ena, visoke postave, je oblečena v belo tančico, ki je lepo v gibe nabrana do tal. Njena peča na glavi je polna zlatega cvetja. Tanko zagrinjalo kakor pajčevina zakriva njeno cvetoče obličje. Bila je Teopista. Evstahi se je zavzel nad njeno lepoto. Sinoči, ko jo je prvič spet videl, je bila bleda ko mrlič; nič lepega ni bilo v njenem obličje. Težka dela namreč, ki jih je imela posebno pred ta dan pri gostovini, obilne solze, ki jih je točila pri vojvodovem prihodu, omedlevica, ki je pri spoznanji svojih sinov vanjo padla, strah in veselje, ki ga je spet ob neprevidenem ugledu svojega moža občutila, vse to jo je bilo zelo zdelalo. Zde se je oddahnila od truda in nepokoja včerajšnjega dne. Veselje jo je v lica zapeklo, ljubeznivo se svetijo njene oči. Mlada ko na dan poroke je bila videti. 
Una ženska pa, ki je oblečena, kakor da bi bila Teopistina dekla, je bila Lidija. Spodobi se, je Lidija mislila, da svojo prijateljico po njenem stanu preoblečem. Ravno je bila obleka za imenitno gospo dodelana. Teopista pač ni mislila, kadar jo je gospodar trdo k delu priganjal, da to obleko sama sebi dela. Lidija ji je to obleko podarila, jo je z njo prav posilila, in je rekla, da je za ženo Rimskega vojvoda še le preslaba. Dobro se ji je prijela. In gospodarju je vest hudo očitala, da je ženo mogočnega vojvoda tako silno k delu priganjal; z veseljem ji je svobodo dodelil, in pa še dragih darov ji je ponudil. 
Evstahi in njegova sina pozdravijo Teopisto, in dobrotljivo Lidijo prisrčno zahvalijo. Potlej se sprehajajo vsi skupaj po vrtu, se pogovarjajo od prečudnih naredb Božjih in hvalijo Božjo sveto previdnost. Na to prosi Lidija, da bi vojvoda in stotnika s Teopisto pri njej na vrtu zajtrkovali. Vsedeje se za marmorjevo mizo, na kateri je bilo mnogo jedi in jerbasčiki nabranega sadja. Brajda z velikim gostim prem se je nad mizo razpenjala, in je delala prijetno senco, in okrog nje so bile gredice z lepo dišečimi vrtnicami in cvetlicami in drevesa polne medičnega sadja. 
Per jedi je Evstahi vrt močno hvalil. »Lepi vrt,« je rekel, in se v Teopisto ozrl, »ne dela le časti pridni vrtnarici, on je tudi zgledališče Božjega veličanstva. Uno sadje le, ki je namenjeno nas hladiti, in poživiti, kako prijetno je tudi našim očem! In kako lepo vonjajo te le cvetlice! Kakošno prečudno moč vendar je stvarnik dal v grčaste drevesa in v slabe koreninice, da poganja tako lepo sadje, tako prijeten duh iz njih! V resnici, vrt je čisto zrcalo modrosti in dobrotljivosti Božje.« »Pač res!« reče Teopista. »Ta vrt le, ki sem ga obdelovala, mi je bil tudi zmeraj ko bukve, ki mi jih je stvarnik odprl pred mojimi očmi, in Jezus Kristus razlagal. Ko sem pogledala limbarje, mi je bilo, ravno kakor da bi mi jih naš zveličar s prstom kazal, in me opominjal, da naj zaupam v nebeškega Očeta, kateri jih tako lepo oblači, torej za ljudi, svoje otroke, gotovo še bolje skrbi. Uno drevesce le, ki je tolikanj bogat lepega sadja, mi pravi, da naj bom tudi jaz bogata dobrih del. Ta vinska trta le, katera po vseh mladikah, ki se je drže, sok in življenje razliva, da obrode veliko dobrega grozdja, mi je Ijubezniva podoba, da, le če ostanem s Kristusom na tanko združena, bogat sad zamorem obroditi. Nar slabi zeli, meta, kopir in kumin, ki je nekdaj veliko Izraelcev od njih desetino dajalo, me opominjajo Jezusovega uka, da bomo, se ve, tudi v malem zvesti, pri tem pa, kar je poglavitnega v postavi pravice usmiljenja in vere, nikoli ne opušajmo. Tudi zelišča, katere sem zoper mojo voljo videla rasti, in sem jih s korenino izruvala, so me opominjale Jezusovega uka: Vsako zelišče, ki je ni moj nebeški Oče vsadil, bo izruvana. Iz tega sem se učila, da, kar brez Boga in njegove pomoči začnemo, ne more obstati. Tudi žilo naj manjši vseh semen, gorušično zrnice, ki sem ga v zemljo vsijala, in je sčasoma zrastlo ko drevo, me je učilo, in k dobremu spodbadalo. Nad njim sem videla, kako se Božje kraljestvo, kraljestvo resnice in kreposti, v človeku sicer pri malem začne, pa mora vedno rasti, da do vrha doraste.« 
Tedaj je Teopist rekel: »Ljuba mati! kakor je bil vam vaš vrt po Jezusovih prelepih prilikah v poduk, tako je bilo meni moje pastirstvo v poduk, ko sem še tam po samotnih planinah drobnico pasel. Tam ni bilo drugega videti, ko pastir in drobnica in časi kakšen volk. Tam ni bilo drugega slišati, kakor da se je ovca zgubila, ali da je v jamo padla, ali da smo izmed oves o svojem času kozle za klanje odbirali. Pa ravno od tega je Kristus tolikanj lepe prilike jemal, da se mi je moj nizki poklic v njih nekako častit dozdeval.« 
»Kar se da od Jezusove presrčne ljubezni in zaupljivosti do njega koli podučljivega reči, nam stavi pred oči prelepa prilika od dobrega pastirja, od njegovih ovac in od volka. Moj vsakdanji poklic me je vsak dan učil: Dober pastir pozna vse svoje ovce, jih kliče vse po imenu, hodi pred njimi, jih vodi s krotko šibo na zeleno pašo in čisto vodo; tako nas vodi naš nebeški dobri pastir, in skrbi za nas, da nič potrebnega ne pogrešamo. Vsak dan sem videl in se učil: Kakor ovce svojega pastirja poznajo, njegov glas slušajo, in za njim tako; tujca pa ne poslušajo, in tudi za njim ne gredo, ampak še od njega beže, ravno tako naj bi tudi mi dobrega pastirje naših duš poznali, ga slušali, in za njim hodili; zapeljivih besed tujcev pa nikar ne poslušajmo.« »Kedar sem videl volka priti, da bi se ovac lotil in jih podaril, in sem se sam svojega življenja vanal, da bi ovce ohranil; kako jasne so mi bile takrat Jezusove prelepe besede: »Jaz sem dobri pastir, svoje življenje dam za svoje ovce, nihče mi jih ne bo iz mojih rok vzel!« Oh, sem potlej večkrat rekel, kdo bi njega ne ljubil, kdo vanj ne zaupal! Brez njega bi bili ljudje ko čeda brez pastirja.« 
»Jezusova prilika od zgubljene ovčice je nekako prav iz pastirstva vzeta. Večkrat se mi je kaka ovca izmed drobnice zgubila, in sem jo iskal po hribih in dolinah, in jo nisem pred jenjal iskati, da sem jo našel. In kakšno veselje sem imel, kadar sem jo zagledal! Na svoje rame sem jo zadel, in nazaj nesel, in poklical sem prijatelje in sosede, in jim rekel: »Veselite se z menoj, ker sem svojo zgubljeno ovco našel!« — prav tako, kakor je Jezus popisal vse to. Tedaj so mi prav v srce segle Jezusove besede: »Tako bo v nebesih med angeli Božjimi veselje nad grešnikom, kateri se spokori. Oh, kakšna ljubezen, sem si mislil, kakšno neizrečeno usmiljenje! Ni dosti, da se spokorni grešnik sprejme, tudi veselje med angeli Božjimi je nad njim. To me je tako zganilo, da bi bil na ves glas klical za vsakim grešnikom: »I kaj bi ti ne hotel biti najdena ovca na ramah dobrega pastirja!« 
»Kedar je kaka ovca v jamo padla, in sem jo poln usmiljenja iz jame izvlekel, so mi na misel prišle Jezusove besede: »Kdo izmed vas je, ako ima edino ovco, in mu v jamo pade, da bi se je tudi v soboto ne podstopil, in je ne izvlekel? In kaj ni človek veliko bolje ko ovca? Kolikanj bolj tedaj, sem si potlej mislil, se morem človeka usmiliti, in mu pomagati, ki ga vidim v nadlogi? Veliko zaupanje tudi v usmiljenje Božje tu v Jezusovo ljubezen do nas se je v mojem srcu obudilo, in sem sklenil nikoli v nobeni stiski ne obupati. Saj sta vendar nebeški Oče in njegov preljubi Sin do nas še veliko bolj usmiljenja, ko jaz do ovac!« 
»Groza pa me je obšla vselej, kadar je bilo treba ločiti kozle od ovac; ko so bili kozli gnani v mesnico, ovce pa so še ostale, in so se pri miru pasle po prijetni tratini. Takrat sem mislil v tisti strašni dan, ko bo prišel Sin človekov v svojem veličastvu, in bo hudobne od pravičnih ločil kakor pastir kozle od ovec, in ko pojdejo potlej hudobni v večno trpljenje, pravični pa v večno veselje. 
Teopist je sklenil s temi besedami: Govoril sem morebiti od preveč znanih reči. Pa vse so iz mojega pastirstva, in to najbolje pomnim. Tako je Jezus tudi preprostim pastirjem v samotni puščavi bukve odprl, polne lepih prilik in podob, katere nam ljubeznivo v misel dajo, kar nam je v našo blagost. 
»Moje bukve pa,« reče Agapit, »so bile polje, katero sem s potom v obrazu obdeloval, ko sem še kmet bil. Naj tudi jaz kaj povem, kar mi je moj kmetiški stan posebno prijeten delalo.« 
»Ko sem njivo za setev pripravljal, osat in robidje iz nje trebil, kamenje z nje spravljal, jo ljudem in živini zagrajat, ptice z nje gonil, sem si mislil, kako da mi je treba svoje srce pripraviti, da bo seme Božje besede dobro zemljo v njem našlo. Per tem sem spoznal, da, kdor posvetnim zmotnjavam duri odpre v svoje srce, kogar srce je enako skali, ki je pokrita s plitvo prstjo, kdor v svojem srcu trnje časnih skrbi in mesenih slast gnati pusti; pri njem seme Božje besede ne more sadu obroditi. Ko sem po tem lepo pšenico na svoji njivi z veseljem ogledoval, pa z žalostjo tudi ljuliko med njo ugledal, katera se ni dala poruvati, da bi se pšenica ne pokvarila, sem spoznal, zakaj ima Bog z grešniki toliko potrpljenje, in da zasluženi kazni le vendar ne bodo odšli. Ko je na zadnje žetev prišla, in smo ženjci veseli polno snopje nabirali, ljuljko in osat pa požigali, sem mislil v tisti veliki žetvini dan, ko bodo angeli Božji prišli žet, in krivičnike in pohujšljivce v ogenj pometali, pravični pa se bodo v kraljestvu svojega Očeta svetili ko solnice.« 
»Tudi orodje, katero ima kmet, mi je bilo podučljivo. Kedar sem za plug prijel, dobro vedoč, da je treba pridno delati, ne pa nemarno ozirati se, ako hočem, kaj opraviti, sem si mislil, da tudi v Božjih rečeh nemarnost nič ne velja, in da le dobrovoljen delavec v dobrem raste. Kedar sem v rešetu žito plel in čistil, in dobro pretresoval, da sem dobro zrno od plev in druge sodrge ločil, so mi vselej v misel prišle Jezusove besede, da je skušnjava za nas nekako planje, in nam je dobro treba moliti, da naša vera ne omaga, in da skušnjavo srečno prebijemo. Kedar sem žito meril, sem mislil v besede: »S kakršno mero merite, s tako se vam bo odmerjalo.« Keda sem v mlin prišel, kjer imajo posvetneži velikokrat dosti grdih maren, me je mlinski kamen opomnil besed; »Gorje človeku, po katerem pohujšanje pride; bolje bi mu bilo, da bi se mu mlinski kamen na vrat obesil in se potopil v globočino morja!« 
»Nar prijetnejši in naj ljubši prilika pa mi je bila prilika od pšeničnega zrna, ki se v zemljo useje, in spet lepa bilka iz njega zraste. To opomni kmeta, ki zrna v brazde useva, da bo pred ali pozneje on sam globokeji brazdo, v grob, usijan, nekdaj pa spet od smrti vstal v novo življenje.« 
»Tako je Kristus kmetu zelo olajšal pri svojih časnih opravilih misliti v večne reči. Jezusovi uki imajo res nekaj visokega v sebi; pa so vendar tako po domače in umevno povedani, da že samo to dovolj pričuje, da so Božji nauki.« 
Devetnajsta razstava. 
Krščanska gospodinja. 
Lidija, dobra gospodinja, je doslej molčala; zde poprime besedo, in reče: »Res je, jaz sem se večkrat čudila, kako da je Kristus svoje visoke nauke tako po domače in umevno v prilikah vsakdanjega življenja oznanoval, da jih je vsaki dekli mogoče imeti. To mi je pri hišnih opravilih pač velikokrat v misel prišlo. prižiganje luči, pomivanje posode, krpanje oblačila mu niso bile tako slabe opravila, da bi od njih ne bil vzel prilik, po katerih bi tudi otroci njegov uk umeli.« 
»Moj ranjki oče so, predenj so bili še krščeni, goreče želeli poduka v tistih resnicah, ki jih je človeku posebno treba vedeti. Toraj so se seznanili z učenim možem, ki so mu modrijan rekli. Učeni mož je večkrat pri nas obedoval, in je veliko govoril od začetka sveta, od kreposti in neumrljivosti, pa govoril je v tako visokih izrekih, da sem ga prav malo umela, in zde besedice več ne vem. Kako umevne pa so prilike od domačih reči, v katere je Jezus zaklad svoje Božje modrosti shranil, in kako lahko jih je v spomin ohraniti! Stokrat na dan se mi ponudijo v misel.« 
»Kedar luč prižgem, in jo, se ve, na svečnik denem, ne pod mernik, mi pride v misel, da naj sveti ljudem naša luč, da vidijo naše dobre dela, in hvalijo očeta, ki je v nebesih. Kedar dekle sklede, kozarce ali drugo posodo prav čisto pomivajo, se spomnim, da mora vse, kar se v skledah in kozarcih na mizo postavi, tudi po pravici pridobljeno biti, da je čisto. Kedar mi je treba obnošeno obleko zakrpati, ne delam zaplate iz novega suknja nanje. To bi se reklo novo suknjo potratiti, nova krpa na stari obleki bi se tudi nič ne prilegla, ampak le videla bi se že od daleč. In tedaj mi pride vselej na misel Jezusova pilika, ki pravi, da naša pravičnost ne sme biti ko slaba obleka polna zaplat, ampak čisto nova obleka, narejena le iz enega kosa.« 
»Celo pri vdevanju šivanke se učim: »Kakor velbljud ali kamela ne mora iti skozi šivankino uho, tako tudi lakomni bogatin ne more v nebeško kraljestvo.« In takrat, ko je zelo otovorjen velbljud pred hišo prišel, se mi je še posebno tehtna dozdevala. Oh, uboga žival! sem dejala velikokrat, vse bogastvo, ki ga nosi, jo le teži, in ji celo nič ne pomaga. Ti živali je enak zgoltni bogatin, kateri si z velikim trudom zaklade na kup spravlja, in jih ne uživa. Kakor je z vebljuda pred vratmi treba tovore zložiti, predenj mora v hlev iti, tako mora tudi tak bogatin svoje neizmerne skrbi po denarjih in svoje hrepenenje po časnem blagu odložiti, ako hoče iti skozi tiste ozke duri, ki peljejo v večno življenje.« 
»Kedar grem na dvorišče kokošam potresat, mi je koklja, ki pišeta pod svoje peruti spravlja, podoba ljubezni Jezusa Kristusa do nas, kateri nas hoče vse okrog sebe zbrati, in v svojo brambo vzeti; golobič mi je podoba nedolžnosti in perprostosti; celo vrabec, ki pride med kokoši zrn pobirat, in ga nebeški Oče ne pozabi, mi oznanimo, da ta Oče še veliko bolj zame skrbi.« 
»Ravno tako najdem v kuhinji dovolj premišljevati. Ogenj, ki na ognjišči gori, voda, ki mora v kuhinji zmeraj pri rokah biti, sol, ki se ne more pogrešiti, so zgolj reči, od katerih je Jezus tolikanj tehtne prilike jemal. Vse praviti bi bilo preveč; pa nekaj bolj navadnih moram vendar še povedati. Ko moje dekle dražje v testo mesijo, da kruh vzhaja, in je lepo rahel, vidim prav očitno, kako mora Jezusov nauk vse naše dejanje in nehanje prešiniti in prevzeti, da je dobro. Ko so bile časi za kake gosti zelo velike priprave, in je veliko rok jedi pripravljalo, mi je bilo vselej, kakor da bi mi Jezus govoril: Ne trudite se vendar tolikanj za jed, ki mine; prizadujte si raju za jed, ki je za večno življenje, ki vam jo Sin človekov daje. Ko v kuhinji tudi le jajce ubijem, se spomnim Jezusovih besed: Oče ne da svojemu otroku škorpijona, ko ga jajce prosi; kolikanj bolj jim bo dal nebeški Oče, kateri ga prosijo dobrih darov, svojega duha!« 
»V moje veliko veselje je Jezus nekatere lepe prilike tudi od opravil vzel, ki jih kupci imajo. Kedar kupec, kateri z biseri kupčuje, kak posebno lep biser dobi, prodl, če je treba, veliko drugega blaga, da le tisti biser kupi. Tako, se moramo tudi mi, če je treba, radi vsega časnega blaga znebiti, da dosežemo prelepi nebeški biser, večno blagost. Preiskovanje dobička in zgube, katero kupcu velikokrat glavo beli, me opomni Jezusovih besed: Kaj pomaga človeku, ako ves svet dobi, pa svojo dušo pogubi? Likat me opomni, da z vsemi svojimi skrbmi še pedi k svojemu telesu ali tudi svojemu življenju ne moremo pridati, in da bi torej bolje ravnali, ko bi svoje misli in skrbi na kaj boljega in bolje obračali. Navada v kup še kaj malega po vrhu pridati, ali povrhovina me opomni Jezusovih besed: Išite naj poprej Božjega kraljestva in njegove pravice, vse drugo vam bo privrženo.« 
»Tudi mušica tukaj na mizi le, ki je padla v mleko, me opomni Jezusovega uka: Gorje jim, kateri mušice precejajo, vebljude pa požirajo; kateri se majhnih grehov varujejo, velike hudobije pa počenjajo! Ta droblanec kruha le me opomni Jezusovih besed, ki nam modro varčnost priporočajo: Poberite drobljance, da se ne spridijo. Celo drobtine na mizi mi oznanujejo veliki nauk od neskončne pravičnosti, me opomnijo neusmiljenega bogatina, kateri bolnemu ubožcu še drobtin ni privoščil, in zato na onem svetu tudi kapljice vode ni sprosil.« 
Evstahi jo je zvesto poslušal. »Pač res,« je rekel, »uk Jezusa Kristusa je častitljiv v vsem, v velikem in v malem; njegove prilike so po božje visoke, pa vendar poljudne. Vse stvari, naj manjši reči nas njegovega uka lepo opominjajo. Otroku ga je moč umeti, kolikor je treba za njegovo starost, in odraščen mož ga ima vse svoje žive dni dovolj premišljevati. O, da bi se pač ko Jezus nad stvarjenimi rečmi zgledovali; da bi uk, ki nam ga one oznanujejo, radi poslušali, in sad obrodili za večno življenje!« 
Zde, ko je Evstahi obmolčal, se približata srčna vojščaka Akacij in Antijoh, ki sta že nekaj časa kake stopinje od njih stala, in ju nobeden ni videl. Davi še le sta zaslišala z neizrečenim veseljem, da so žena in sinova njunega vojvoda, ki sta jih mrtve obžalovala, še pri življenju, in so se spet našle; zvesta služabnika sta prišla, da bi jim svojega srca veselje odkrila. Pa dobra moža od samega veselja komaj govorita, in solze jima crejo po obrazu. Teopista jima prijazno poda roko, in Agapit in Teopist ji objameta. Tedaj reče Akacij: »Kakor sem v bridkosti svojega srca jokal, ko sem našo blago gospo in njena sinova mrtve mislil, tako jokam zde od veselja, ko vse tri pred menoj žive in zdrave stati.« Antijoh reče; »Ravno tako se mi zdi, kakor da bi bili res od smrti vstali. Jaz mislim, da veselje, ki to srečno jutro in v tem prijetnem vrtu moje srce navdaja, ni kaj manju od tistega veselja, katero je Marija Magdalena občutila, ko se ji je Kristus po svojem od smrtivstajenju na vrtu prikazal. O kakšno neizrečeno veselje bo ob našem vstajenju!« 
Na to je Evstahi rekel: »Zde je pa čas, da se v stanu pokažem. Vidva, ljuba sinova, gresta z menoj; ti pa, Teopista! ostani pri svoji ljubi prijateljici, da spet pridemo.« Ko se je v sredi med svojima sinoma in med starima vojščakoma stanu bližal, je bilo vse po konci. Vesel hrup je vstal med vojaki, ravno kakor pri kaki veliki zmotnjavi; pa brž stoji lepo v redi vsa vojska. Z veselim vriskom pozdravi svojega vojvoda in njegova sinova, glas trobent se komaj sliši izmed upitva. Vse vošči srečo blagemu očetu in dobrima sinoma, in marsikateri pošten mož je dejal: »Ko bi bil naš vojvoda svoja sinova, katera je izmed vseh vojščakov povzdignil, že poprej poznal, bi bil kmalu kdo mislil, da je očetova ljubezen to storila. Zde pa moramo vsi, mali in veliki, reči, da ni gledal osebe, ampak le srčnosti in poguma mladih junakov. O, kakšno veselje je to za očeta, da v neznanih mladeničih, katera je imel naj srčneji junaka, zde svoja sinova spozna!« 
Evstahi je na večer vsi vojski veselico napravil; drugo jutro pa je odrinil z vojsko vred. On je pred njo jezdil; njegova žena pa se je zadaj za njo v kočiji peljala, in sinova sta jezdila zraven kočije. 
Dvajseta razstava. 
Bodi zvest do smrti, in ti bom dal venec življenja. 
Evstahi je bil tedaj spet tako srečen, kakor si more človek na zemlji voščiti. Premagal je močne sovražnike, in povsod so ga z velikim veseljem zmagalca sprejeli; našel je spet svojo ljubo ženo, in v naj blagejših mladeničih med vojsko je neprevidoma svoja zgubljena sina spoznal; na poti v Rim je zde, in veseli Rimljani se že pripravljajo ga sprejeti z vso spodobno častjo. 
Ko bi bila ta povest le izmišljena bralcem v kratek čas, bi se mogla s tem častitljivim vhodom končati; toda da se resnica ohrani, se ne sme zamolčati pergodba, katera mora sicer vsako občutljivo srce z bridko žalostjo napolniti, pa je velika in častita v očeh pravega kristijana, in pri vseh žalostnih občutljejih, ki jih obudi, tudi sladko potolaži. Namesti lavorjevega venca, s katerim je cesar mislil blagega vojvoda ovenčati, ga je čakal še častitljivši venec. Preden je Evstahi v Rim prišel, je cesar Trajan umrl. Adrijan, ki je bil cesarju v rodu, in ga je bil rejenca k sebi vzel, je biI njegov nastopnik. Ta novi cesar je bil velik malikovalec, in je vero v enega Boga črtil iz vsega srca. Memo tega je bil še vedeževalstvu in vsem vražam vdan, in ves čemeren in neusmiljen. Posebno veliko si je prizadel slavo svojega prednika in dobrotnika Trajana zatreti, in kjer je le mogel, je njegovim naredbam ravno nasproti ravnal. Toraj je tudi kristjane ukazal vnovič preganjati. 
Tudi cesar Trajan je sicer poprej kristjane grozno preganjal. Brez števila jih je bilo neusmiljeno pomorjenih. Med drugimi je rekel svetega Ignacija, Antiohijskega škofa, ki je bil učenec svetega aposteljna Joana, v Rim pripeljati, in ondi vreči pred divje zveri, katere so ga, kakor bi trenil, na drobno raztrgale, in niso drugega pustile od njega kakor nekaj koščic. 
Pa pozneje je cesar Trajan od kristjanov bolje jel misliti. Veliko so menda deželni poglavarji in oblastniki s svojimi popisi k temu pripomogli. Imamo list slovečega Plinija, Bitinskega poglavarja, v katerem je kristjanom veliko v hvalo rečenega. Plinij piše namreč v njem da od tistih, kateri so se od strahu pred smrtjo krščanski veri odpovedali, in od tistih, kateri so tudi na težavnici svoji veri zvesti ostali, ni mogel drugega zvedeti, kakor to, da se postavljen dan v tednu pred solnčnim vzhodom izbiro, svojemu Kristusu, katerega Boga časte, hvalne pesmi pojo, in pri veri prisežejo, da ne bodo nič hudega počeli, ne kradli ne ropali, ne prešeštovali, da bodo storjene obljube natanko spolnovali, in kar jim je izročenega, zvesto spet oddali, kadar bo treba; po tem pa narazen gredo, pa se tisti dan še enkrat snidejo, in skupaj jedo, toda v vsi spodobnosti in nedolžnosti; pa tudi tega več ne delajo, ker so jim taki zbori od cesarja prepovedani. 
Cesar Trajan je, kakor se vidi iz njegovega odgovora da Plinija, od preganjanja kristjanov nekoliko odjenjal. Tega sicer, morda iz posvetne razumnosti, ni rekel, da bi jim več za glavo ne šlo; pa prepovedal je odslej kristjane preiskovati ali popraševati, kdo da je kristjan, ali vsako tožbo precej poslušati. Ako je tudi vedel, da je ta ali oni kristjan, se je delal, kakor da bi ne vedel, in rad blizu je imel, da je taka govorica nehala. Preganjanje je skoraj popolnoma minulo. Cesar Adrijan pa je brž, ko je začel cesariti, svoje sovraštvo do kristjanov pokazal. V krajih celo, kjer je bil Jezus Kristus rojen, kjer je na križu umrl, in kjer je od smrti vstal, je svoje malike postavil, in plamen preganjanja, ki je bil že skoraj ugasnil, se je vnovič vnel. Kristjane so hudo tezali, in neusmiljeno morili. Spet ko poprej so slepi malikovalci divjali: »Kristjane levom!« 
Ko je Evstahi v Rim prišel ga je cesar Adrijan ljubeznivo sprejel, lepo zahvalil za dobljeno zmago, zagotovil svoje milosti, in bogato obdaril. Potlej je cesar god srečne zmage ukazal obhajati, in se je napovedani dan res že napravil z veliko častjo v tempelj iti, in svojim bogovom hvalno daritev opraviti. Evstahi ga je imel spremiti, da bi tam pred altarji lažnivih bogov kadilo na žerjavico deval, in potem iz cesarjeve roke lavorjev venec prejel. Ali Evstahi se je branil cesarja tja spremiti, in le na prag manškega tempeljna stopiti. 
»Kaj!« reče cesar z veliko nevoljo, »Rimskim bogovom mar ne boš hvalne daritve za svojo zmago opravil? Ali meniš, da jim nisi hvale dolžan, da so ti tvojo ženo in tvoja sinova spet zdrave v roko dali?« 
Evstahi odgovori odkritosrčno in brez strahu: »Moj cesar! jaz sem kristjan. Bog, katerega kristjani molimo, mi je po Jezusu Kristusu, svojem Sinu, zmago dodelil; on mi je spet dal mojo ženo in moja sinova. Njemu samemu sem dolžan hvalno daritev. Vaših bogov ne bom nikoli molil; oni niso drugega ko izmišljene podobe iz lesa, kamna in brona, ki so jih človeške roke naredile. Jaz molim edinega resničnega in živega Boga, kateri je nebo in zemljo ustvaril, in je svojega edinorojenega Sina na svet poslal, ljudi rešit od zmot in greha, od rev in smrti.« 
Po cesarju je vse vrelo, tako je bil jezen; vendar se je premagoval, in prijaznega kazal. Nespodobno, je menda mislil, in pa še nevarno bi bilo slovečemu vojvodu zde precej s smrtjo žugati. Hotel je prej poskusiti, koliko zdeo pri njem sladke besede in obljube. Z vso svojo zgovornostjo si prizadeva ga omajati in pregovoriti; pa Evstahi se ne da premakniti. Cesar ga je spustil s prijazno besedo, da naj se kaj pomisli; skrivaj pa je naročil nekaj imenitnim Rimljanom in Rimljankam, Evstahievim in Teopistinem vrstnikom in vrstnicam, da naj Teopisto in njena sinova napravijo, da prosijo Evstahia kleče in jokaje, cesarja ne dražiti z nepokorščino, ampak raju darovati bogovom. 
Šli so, in vsakega posebej k temu nagovarjali. Pa pobožna žena in blaga sinova je groza spreletela nad takim nagovorom; vsi so pripravljeni raju umreti, ko Boga in Jezusa Kristusa zatajiti. In oče, mati in sina se utrdujejo v sklepu za vero umreti; zde so bili trdno preprepričani, da jih je Bog po dolgi ločitvi le zato spet združil, da bi drug drugemu srce dajali Boga in svojega zveličarja s svojo smrtjo počastiti. 
Ko je cesar videl, da z lepo in z vsemi mnogimi obeti pri Evstahiu in njegovi družini nič ne opravi, jih je jel s hudo poprijemati, in jim žugati. Poklical je Evstahia pred se, in mu reče: »Slišim, da si še nisi premislil; tudi tvoja žena, pravijo, in tvoja sina so trdovratni ko ti. Stori po mojem povelju; če ne, te dam z ženo in sinoma sodniku v roke, da vas obsodi po postavah. Pomisli, da potlej ne odidete smrti!« 
Evstahi odgovori: »Svitlu cesar! vam sem pokoren v vsem, kar je prav, in se spodobi; z veseljem se vanom v srečo Rimskega naroda svojega življenja, kakor sem se ga že večkrat. Ali svoji vesti nasproti ne morem ravnati; do te ima le Bog oblast, in Boga je treba bolj poslušati ko ljudi.« 
Ves razkačen ukaže cesar mu odvzeti častne znamenja vojvodstva, in ga odpeljati v ječo; tudi je ukazal Teopisto in njena sina pripreti. Prpeljejo jih pred sodbo. Pa vsi, Evstahi, njegova žena in njegova sinova, trdijo pogumno, da so kristjani, in hočejo v krščanstvu živeti in umreti. Obsojeni so vsi štirje na ljudskem gledališču vrženi biti med divje zveri. 
To je bilo silno veliko, okroglo mesto, s peskom posuto; kamenjene klopi, druga nad drugo, so bile okrog njega, so visoko segle; po sto tisučev ljudi je šlo vanje. Pršel je strašni dan. Brez števila ljudi sedi po klopeh od tal do vrha, da bodo gledali strašno pergodbo. Kar pripeljejo vojaki Evstahia, njegovo ženo in njegova sina. Briči jih postavijo v sredo gledališča, in gredo od njih. Stanovitne duše pa se vesele ravno ondi, kjer je bil nekdaj sveti Ignacij v zobeh ljutih zveri razdrobljen, venec mučenstva doseči. Oh, že so se spomnili njegovih besed: »Jaz sem pšenica Gospodova; zobje divjih zveri me morajo smeti, da bom Kristusov čist kruh!« Neverno ljudstvo je hudo divjalo, in strašno vpitje zažene, da naj brž zveri nanje izpuste. Želelo je videti, kako da bodo nedolžne ljudi raztrgale in požrle. Briči odpro zverjem duri in štirje strašni levi planejo iz zverinjaka. Pa čudo, nič žalega ne store svetnikom; še ne dotaknejo se jih, temveč ko krotke jagnjeta se predne uležejo. Nevoljno in preklinjaje se ljudstvo razide. Ti ljudje niso spoznali, da so neusmiljenši od zverine. 
Cesarja je grozna jeza prijela, da je tako izteklo; še v huje smrt so Evstahi in njegovi obsojeni. V veliko bronasto peč, ki je bila odzunaj divjemu juncu podobna, so vreči in sežgati. Že prej tisti večer so več seženj drv pripeljali, in peč začeli kuriti, da bi bila drugi dan prav razbeljena. Neznano veliko ljudi se izbire drugo jutro okoli razbeljene peči, kolikor so naj bliže mogli. Prvlečejo mučence, vseh oči so nanje obrnjene. Blizo ognjene peči postoji Evstahi, povzdigne oči in roke proti nebu, ter moli na glas, in njegova sinova in njuna mati molijo z njim iz globočine svojega srca: »Vsegamogočni Bog, Gospod nebes in zemlje! usliši našo pohlevno molitev, in dodeli nam svojem služabnikom, da nas ta ogenj očisti od vseh madežev, in dosežemo del tvojih svetnikov. Za kratek čas si nam lisk, ki smo ga nekdaj na svetu imeli, spet povrnil; daj nam namesti te prazne in zamerljive časti zde tisto veličastvo, ki ga nikoli ne bo konec. Glej, voljno in z veseljem se ti damo v dar. Že gori ogenj, ki nas bo použil. Oče, mati in sinova smo ti pripravljeni v žgalen dar. Sprejmi milostljivo ta dar; tiste pa daj v sramoto, kateri se ti vstavljajo. Češeno bodi po nas, tvojih nevrednih služabnikih, tvoje sveto ime! Oh, ne zavrži te daritve, kakor daritve Abelnove in Abrahamove in krvi prvega mučenca Štefana nisi zavrgel! Reši nas in vse, kateri bodo še za nami po tem potu trpljenja hodili, vseh zlegov, ki nas teže v tej dolini solz, in vzemi nas vse v svoje kraljestvo!« 
Po tej molitvi zaslišjo vsi štirje v svojih srcih, da je Bog rekel Amen, in vsi svetniki in angeli v nebesih so z veseljem povzeli Amen. 
Zde so vsi štirje v peč vrženi, in ko da bi trenil, so vsi mrtvi. Njih duše so šle v nebesa; njih trupla pa so čez tri dni ko so peč odprli, nepoškodovane našli, in pobožni kristjani jih pokopljejo. 
Smert svetih mučencev Evstahia, Teopiste, Agapita in Teopista je med kristjani v spominu ostala; da bi se njih spomin tudi pri kristjanih prihodnjih časov ohranil, so se njih imena v bukve vseh mučencev zapisale, in 20. dan kimavca je odločen bil obhajati njih spomin ali god. 
Ko je preganjanje kristjanov, katero je še dve sto let trpelo, na zadnje popolnoma nehalo, so blizu Tiburskega mesta, ki mu zde Lahi Tivoli pravijo, ravno ondi, kjer je Evstahi nekdaj na lovu nebeško prikazen imel, cerkvico postavili; na grobu pa, v katerem koščice svetih mučencev Evstahia, njegove žene in njegovih sinov leže, so veliko cerkev sezidali. Ta stara in lepa cerkev stoji v Rimu še dan današnji. V spomin darovitosti svetega Evstahia, katera je bila začetek njegovega spreobrnjenja, in mu je pri Bogu milost pridobila, prinese v tej cerkvi Rimsko ljudstvo vsako leto obilno darov, da se med uboge razdeli. Razdeljenje dobrovoljnih darov se sklene s to le molitvijo: 
»Dodeli, o Bog! svojim služabnikom, ki posnemajo zgled svetega Evstahia, in ubožce tvoje cerkve na zemlji z dobrovoljnimi darmi razveseljujejo, kar te prosijo, da se kdaj z njim in njegovimi tovarši pri tebi v nebeški časti vekomaj vesele, po Jezusu Kristusu, tvojem Sinu, gospodu našem. Amen.« 
