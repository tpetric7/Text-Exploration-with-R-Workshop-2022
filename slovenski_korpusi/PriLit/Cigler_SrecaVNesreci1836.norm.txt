SREČA V NESREČI, ALI POPISVANJE ČUDNE ZGODBE DVEH DVOJČIKOV. 
Podučenje starim in mladim, revnim in bogatim. 
Spisal in na svetlobo dal JANEZ CIEGLER, Fajmašter pri s. Tilni v Višnjegori. 
V Ljubljani. 
Natisnil Jožef Blaznik. 
1836. 
Na prodaj pri Janezu Klemensu, bukvovezu. 
Uvod 
Blizo mesta L.... v vasi, kjer je bila nekdaj imenitna daleč sloveča suknarija ali fabrika, kjer so žlahtno sukno tkali, in ga daleč po svetu razprodajali, je pred nekaj leti živel dober pošten pa tudi brumen junak. Franc Svetin mu je bilo ime. Zgodej so mu starši pomrli, torej ni imel nikogar, da bi zanj bil skrbel. Gospod suknarije ali fabrike, ga je iz dobrote v šolo pošiljal toliko, da se je Svetin brati in pisati navadil; potem je v suknariji delal, in se vseh suknarskih del naučil. Zraven navadnega suknarskega dela je mogel Svetin tudi vrt obdelovati. Priden in prebrisane glave je bil Svetin. Poleti je celi dan vrt obdeloval, po noči v suknariji delal. Per vseh svojih delih Svetin nikoli ni molitve opustil, ampak pred vsakim delam in po vsakim delu je pokleknil in ponižno molil; zato mu je Bog tudi srečo dal. V malo letih je Svetin toliko prislužil in prvaroval, da si je seliše kupil, hišo naredil in nekaj njiv prikupil. Gospod suknarije ga je zato zelo obrajtal, in mu enega dne reče: France! všeč mi je, da si tako priden; vidim, da si pomagaš. Narbolj všeč pa mi je, ki vidim, da nikoli s hudobnimi tovarši ne potegneš, se le svojega dela držiš, rad moliš in v cerkev hodiš; ako si pri volji, vzame mojo kuharco Nežo za ženo, katera je tudi poštena in brumna. Nima veliko denarjev, pa je pridna, in jest ji bom tudi nekaj dal in pomagal. 
Svetin je v to hitro dovolil. Pokličejo Nežo, katera se je po svojih starejših pisala Neža Trpinc, in jo vprašajo, ako bi bila dovoljna se s Francetom zaročiti. Neža je v to tudi rada dovolila, in v štirih tednih so ženitnino naredili. K ženitovanju je tudi prišel gospodar suknarije s svojo gospo, da si je bil žlahtnega rodu. Svetina so vsi radi imeli. 
Vesel je živel Svetin s svojo ženo Nežo. Očitno se je nad njima kazala zakonska sreča. Nikoli ni bilo med njima krega ali prepira. Ne po posvetnih navadah in po mesnih željah, ampak po krščanskih in po božjih zapovedih sta živela. On je po dnevi vrt obdeloval, ona je domače dela opravljala. Vsak večer sta pokleknila in glasno večerno molitvico opravila, ko bi bila še tako trudna. Vse svoje zaupanje sta le v Boga imela; torej njima je šlo vse po sreči. 
Dve leti je minilo, kar sta bila zaročena, in Svetinka je bila zdaj v drugim stanu. Dobila sta v eni noči dva lepa zdrava fantiča dvojčka. Per svetim krstu so prvemu dali ime Janez, drugemu Pavl. Gospod in gospa suknarije sta bila botra. Vesela sta bila, da njima je Bog tako dober, spoznala sta božje dobrote, in vedno sta ga hvalila. Tudi sta sklenila fantiča, če jih Bog pri življenju ohrani, v brumnosti in svetosti zrediti, in varovati pred zapeljivimi tovaršijami, da bi v starih letih čisto veselje nad njima imela. 
PERVI DEL. 
I. 
France Svetin gre na vojsko francosko. 
Lepo sta skrbela France in Neža za fantiča, in z združeno močjo si prizadevala več prislužiti, da bi fantiča mogla pošteno in dobro zrediti. Zato sta še bolj pridno delala in bolj zvesto molila. Ob enim lepem spomladanskim dnevu, ravno nedelja je bila, ko prideta France in Neža popoldne iz cerkve, reče France: Pojdi po bokal vina, da vsak malo pijeva. Nikoli ne greva v oštarijo, bodiva doma vesela sama, in Boga hvaliva, ker nama nič ne manka. Prijazno vkupej pijeta in se pogovarjata od tega kar sta dansi v cerkvi slišala. Med tem vpraša France svojo ženo in prijazno reče: Ljuba dobra moja Neža! povej mi, kako je to, da nisi nikoli vesela, kar sva vkup; nikoli te ne vidim se nasmejati, ali zapeti, ampak vedno si zamišljena in žalostna, in pa večkrat te vzdihovati slišim. Kaj ti je vendar? Le povej mi, vse rad storim, kar koli želiš, da boš le vesela. Neža mu nato milo odgovori: Ljubi moj mož, res je da, sem vedno žalostna, in nikoli vesela, toda ne zavoljo pomanjkanja, ali zavoljo dela, skrbi in truda. Ne misli, da te nimam rada, srečna vsaka žena, katera ima tako dobrega in pridnega moža, kakor si ti. Vesela pa nikoli ne morem biti, v srcu me vedno nekaj skrbi, prihodnost premišljujem, in zdi se mi, da naju bodo velike nesreče zadele, in hude nadloge čez naju prišle, in Bog ve kako je to, da sem zavoljo tega vedno žalostna, dasiravno prihodnega noben človek ne ve. 
France odgovori: Nikar se tega ne boj, če naju tudi kaj hudega zadene, bova vse pretrpela, v Boga zaupajva, na Boga se zanesljiva, in dobrotljivi Bog naju ne bo zapustil. Tako dobrotljivo je Bog za naju do zdaj skrbel; tudi zanaprej naju ne bo zapustil. Po tem poklekneta in večerno molitev opravita in gresta k pokoju. 
Prav je res, da na tem svetu ni prave resnične sreče; to je dobro spoznala Neža Svetinka, zato ni bila nikoli vesela. Ravno tisto leto se je začela huda vojska s Francozom. Estrajski cesar je veliko soldatov potreboval. Ne le sami fantje, ampak tudi mladi možje, kateri niso imeli zadosti zemlje ali grunta, so mogli iti na vojsko. To je zadelo tudi Franceta Svetina. Sama hiša ga ni varovala pred soldašino, ni bilo drugači, mogel je biti soldat. Svetin ni bil več kakor osem dni v kosarni, da se je malo soldaške službe navadil. 
Deveti dan gre Neža še zadnjikrat svojega moža obiskat in od njega slovo vzet, ker po tistim ga nikoli več ni videla. Tisti dan je šel na laško, in ni ga bilo več nazaj. Grozno je žena za njim jokala in žalovala, ni ga mogla pozabiti svojega ljubega Franceta. Žalostno je bilo videti kako sta slovo jemala. Neža joka neprenehoma pred možem in pravi: Kam se bom zdaj dejala sama s fantičama, komaj sta po dve leti stara? Kako jih bom preživila, kako zredila? Oh jest uboga sirota, kdo mi bo kaj pomagal, ko so nama bili ljudje tako nevoščljivi. Tudi Francetu se srce trga, ker vidi svojo ženo tako zelo jokati in žalovati; videl je tudi enega dvojčkov, ki ga je bila mati na naročju s sabo prinesla, solze se mu udaro, milo se zjoka; vendar jo potrošta in ji srčno reče: Ljuba moja žena! Ne žaluj tako zelo, kaj ne veš da to je božja volja. Tudi naj manjši reč se brez volje božje ne zgodi, in ne en las ne pade iz naše glave brez volje nebeškega očeta. Ker je Bog tako sklenil, se moramo voljno njegovim naredbam vdati. Kdor v Boga zaupa, ne bo nikoli zapuščen. Bog naju ne bo zapustil. Lepo Bogu služi, in tudi fantiča uči Boga se bati in njemu služiti. De moram soldat biti, mi cesarsko povelje ukazuje, gosposkam in oblastnikom pa moramo zavoljo Boga pokorni biti. Ne jokaj preveč, ampak moli zame, da srečno po tem ko sovražnika premagamo spet nazaj pridem. Prosi za me dobrotljivega Boga, da me varuje v vseh nevarnostih, da spet srečno nazaj pridem. Skrbi lepo za fantiča, in ne pozabi jih učiti Boga poznati, njega moliti in mu služiti, da boš vsaj nad otroci veselje imela, če tudi mene na vojski ubijejo. S temi besedami se France loči od svoje žene in gre z drugimi soldati vred proti laški deželi. 
II. 
Neža Svetinka da oba dvojčka v službo. 
Tisto noč, ko je France Svetin šel na vojsko, je njegova žena Neža celo noč prečula, molila in jokala. Vidila je, da si ne more pomagati, se je utolažila in vedno Boga prosila, da bi mož na vojski srečo imel, da bi ne bil ubit. K sebi je vzela pošteno gostjo, da je pomagala za dvojčke skrbeti, in potrebne dela opravljati. Oba fantiča sta se lepo redila, zdrava sta bila. Kakor hitro sta govoriti začela, jih je skrbna mati lepo moliti učila. Sčasama, ko sta večji prihajala, jih je ves potrebni krščanski nauk naučila. Nista bila še po sedem let stara, jih je že mati naučila brati, kar je sama dobro znala, in v žalostnih dnevih velik trošt dobivala v branju svetih bukev. Vsako nedeljo in vsak praznik dopoldne in popoldne jih je s sabo v cerkev peljala, in jih vedno učila lepo in spodobno se v cerkvi zadržati. Nikoli v nobeno tovaršijo jih ni pustila, ampak vedno jih je opominvala zvesto Bogu služiti. Pošiljala jih je po tem v šolo, kjer sta se tako pridno učila, da nobeden fantov ne tako. 
Janez in Pavl sta tri leta v šolo hodila, že sta znala po nemško brati, pisati in rajtati. Vsak večer so vsi trije vkup glasno večerno molitev opravili, in mati je vselej konc molitve rekla: Molimo še za vajega očeta, da bi srečno nazaj prišel, da bi mu Bog srečo dal v daljnih krajih. 
Bilo je eno nedeljo zvečer po zimi, ko je mati fantoma ravno od očeta pripovedovala, kako da je mogel na vojsko iti, reče Pavle: Ljuba mati! povejte nama, kakšen so vendar naš oče, ki jih nisva nikoli poznala, ali bi jih mogla midva spoznati, ko bi nazaj prišli, pa bi vas ne bilo, ker ste od dela in žalosti tako zelo oslabili, ko bi vi nama utegnili umreti. Mati žalostna odgovori: Ne mogla bi vidva očeta poznati ne, ker sta bila komaj po dve leti stara, kadar nas je mogel oče zapustiti. Vender spomnim se, zamerkajta si: Vaji oče ima na vsaki roki pod srajco nekako znamenje, tako z rdečo farbo zarezano, da se ne da več zbrisati. Na desni roki ima zarezane te besede: Franc Svetin. Na levi roki ima: Neža Trpinc; to je moje ime po mojih starših. Take znamenja na roke sem jest vajemu očetu sama naredila. O ljuba mati reče nato Pavle, naredite tudi meni take znamenja na roke, kakršne oče imajo, da se bom večkrat na njih spomnil in za njih molil. Tudi meni naredite tako, pravi Janez. Mati reče: Ljuba moja sinika; to se težko naredi. Kdor hoče tako znamenje na životu imeti, mora besedo s farbo zapisati, po tem s šivanko vse črke pošpikati, da farba pod kožo pride, po tem se ne da več zbrisati, to pa je boleče. Nej boli kakor hoče, pravita fanta, le naredite nama, vse rada trpiva, da bova le očetovo znamenje na rokah imela. Mati jima je naredila na obeh rokah, kakor je oče imel. Vesela sta bila, ko sta čez tri dni videla na rokah pod kožo lepe rdeče imena očeta in matere. 
Po devet let sta bila dvojčka stara, rada bi bila še oba v šolo hodila, pa ni bilo mogoče. Še rediti jih več ni mogla mati, ne potrebnega oblačila jima napravljati. Mati se je res noč in dan trudila, vendar ni mogla shajati, dolg je naredila, njivco in hišico zastavila. Nekak barantavec I. ji je posojval, pa ne da bi bil dobro storil, in revni Svetinovi družini pomagal, ampak le svojega dobička je iskal. Veliko dolga se je že nabralo. Svetinka ni mogla plačati. Posojevalec jo je trdo terjal in jo tožiti žugal, če ne plača. Neža ga gre prosit, vzame oba fantiča s sabo. Vsi trije pred njim jokajo, in prosili so, da bi potrpel, in jim vsaj hišico pustil. Neusmiljeni trgovec jih noče uslišati, ampak ostro reče Neži: Plačaj, kar si dolžna, več te ne čakam, ako ne plačaš, vse ti bo prodano; fanta sta že zadosti velika, da si zamoreta kaj zaslužiti ni treba jima po šolah postavati; vsak berač hoče zdaj gospod biti! Žalostna gre mati domov s fantoma in joka, tudi fanta sta jokala in rekla materi: Ljuba mati! kam pojdemo zdaj, ker nam bo neusmiljeni mož hišo vzel; nič se ne bova mogla več učiti; kdo nam bo kaj dal, kdo nam bo kaj pomagal; oh da nimamo očeta, da bi se za nas kaj potegnili! Mati jima reče: Ljuba moja sinika! Nikar ne žalujta preveč, saj imamo še enega očeta v nebesih, kateri je veliko bolje, kakor vsak posvetni oče, on nas ne bo zapustil. On dobrotljivi nebeški oče nas bo preskrbel. Le njega prosimo, vanj zaupajmo in pridno molimo. 
Komej se je trikrat luna spremenila, že so pridrli oblastniški služabniki v Svetinkino hišo. Oznanili so, da v 24 urah se mora iz hiše spraviti in vse zapustiti, ker bo vse prodano. Žalostno oznanilo je bilo to za Svetinko. Brez usmiljenja je mogla zapustiti s fantički vred svojo domačijo, in iti po svetu dobrih ljudi iskat. Rekla je žalostna: O da bi jest sama bila, ne bilo bi meni tako težko, ali kam se čem s fantiči obrniti. Dobrotljivi Bog! usmili se me uboge sirote! Vsim se je smilila ta pravična družinica. Neža je kmalu dobila službo pri nekaki brumni gospej, premožni udovi. Pavle je šel k gospodarju, kateri mu je v rodu bil; krave je pasel; bil je dober pastirček. Janeza je bližen sosed spotoma v Trst s sabo vzel, kamor je moko naprodaj peljal. Mislil ga je v Trstu kakim ljudem dati, ker je Janezik malo laško govoriti znal. 
III. 
Pavle Svetin pastir. 
Z drugimi pastirji vred je Pavle po spašnjah živinco gonil, in pa večkrat pri svojih tovarših kaj napačnega videl in slišal, toda nikoli ni z njimi potegnil. Vselej je imel pred očmi lepe nauke svoje dobre matere, katera mu je velikokrat rekla: „Pavle, Pavle! Boga se boj, in nikoli nič hudega ne stori. Spomni se vselej, da Bog te povsod vidi. Če se boš greha varoval, te Bog nikoli ne bo zapustil.“ Torej je Pavle gospodarja vselej rad ubogal, svoje delo vselej zvesto opravil; zato sta ga pa tudi gospodar in gospodinja rada imela, in mu lepo oblačilo napravila. 
Tista gospa, Kordula po imenu, ki je Pavletova mati pri njej služila, je kupila graščinco na Štajerskem. Kader se je gospa Kordula na sovjo graščinco preselila, je tudi vzela s sabo svojo zvesto služabnico Nežo Svetinko. Ravno svetega Florijana dan sta se gospa in služabnica peljale na Štajersko prav mimo hiše, kjer je Pavle, Nežin sin, služil. Takrat ga je še zadnjikrat videla mati svojega dobrega Pavleta, in še mu zadnjič lepe nauke daje, da naj lepo uboga, rad moli, in da naj se skrbno varuje hude tovaršije. V pričo gospodarja mu reče mati: Ljubi moj sin Pavle! Vselej si me rad ubogal in rad poslušal moje opominiranje, ohrani tudi zdaj v srcu besede svoje matere, katere ti iz ljubezni in k tvoji sreči govorim: Nikoli na Boga ne pozabi. Zvesto in z veseljem vse stori, kar ti bosta gospodar ali gospodinja ukazala, naj te kdo vidi ali ne. S hudobnimi tovarši se nikdar ne pečaj; skrbno glej, da nedolžnost ohraniš, če boš nedolžen, boš v svoji revščni zelo bogat. Bodi priden in rad moli, moli tudi za očeta, da bi mu bilo dobro v daljnih krajih. Moli tudi zame, morebiti se na tem svetu nikoli več ne vidiva. Med tem mati objame Pavleta, in se od njega loči. Gospa Kordula je zraven stala, in vse te besede slišala, katere so se ji tako mile zdele, da so ji debele solze iz oči pritekle, pa hitro si jih obriše, obe se usedete na voz, in greste naprej. Neža je bila po potu tako žalostna, da nič ni mogla govoriti. Gospa Kordula jo je nekaj časa pustila, da se je zjokala, po tem ji prijazno reče: Ljuba moja Neža! vem, da si žalostna, ker si ob vse prišla; vem vse kako se je s tabo godilo; vem, da si na tem svetu nesrečna, vendar ne žaluj preveč. Ne misli, da se na svetu le tebi tako hudo godi. Poslušaj, kar še ne veš, kako se je z mano godilo. 
Jest sem bila srečna srečna gospa, imela sem blaga, denarjev, vsega v obilnosti. Moj Gospod je bil žlahten baron Henrik Gap po imenu. Srečno, veselo sva v zakonu živela, dobro mi je bilo, tako da mi boljši ni moglo biti. Huda sila ga je klicala na vojsko. Šel je, in kmalu je bil ubit; v prsi mu je kugla priletela, ustriljen je bil blizu srca, pade in v pol ure je bil mrtev. Kolika žalost za me, si lahko misliš. Po tem so sovražniki v naše kraje pridrli, so mi veliko blaga pobrali in mi graščino požgali, komaj sem toliko ohranila, da sem kupila graščinico, kamor se zdaj peljuje. Imela sva samega sina, Karl mu je bilo ime; ta je bil komaj 17 let star, ko je šel sam radovoljno v soldate in pa k francozom, kateri so tisti čas čez naše dežele nekaj let gospodarili. O kako sem takrat jokala in ga lepo prosila rekoč: Ljubi moj Karl! ne hodi na vojsko, vidiš da sem sama, nimam ga pomočnika v nadlogah, če me še ti zapustiš, kam se bom obrnila potem sirota! Kaj bom začela, če še ti usmerješ; tvoj oče je bil na vojski ubit, in s tabo se zna ravno tako zgoditi. Nič ni pomagalo, vse moje besede so bile zastonj, ni me hotel bogati. Šel je z veliko francosko armado v mrzle kraje Moškovitov. Že dve leti je tega, in nobene besede ne zvem in en slišim od njega. Bojim se, da je zmrznil na rusovski zemlji med toliko francozi. S sabo ni od hiše drujega vzel, kakor tablico, ki je moja podoba na njej namalana, katero je na vratu privezano nosil. Kolikorkrat mi je pisal, je vselej povedal, da vsaki dan tablico pogleda in se name spomni. Zdej pa ni nobenega glasa več od njega; o že so morebiti njegove kosti sognile na rusovski zemlji! Glej Neža! pravi gospa Kordula, da imam uržoh še bolj žalovati, kakor ti, ker imaš dva fanta vendar živa, in ti zna ta ali oni še v starosti veselje delati in ti kaj pomagati; pa pravim: Naj bo hvaljeno božje ime, Bog tako hoče imeti, božja volja je tako. Bog nas s križi tepe zato, ko nas ljubi, da bi nas na unim svetu ne tepel. — Nič ne skrbi Neža! pri meni boš dokler boš živa, in če pred usmerjem, bom že naročila, da boš preskrbljena. Vkup bova živele in ena drugo troštale. Med takimi pogovori so se pripeljale gospa Kordula in Neža z njo v svojo graščinco, in ste tam brumno in sveto živele, revežem daleč okoli veliko dobrega storile in njim pomagala. 
Pavle pastir je tudi dolgo časa žalosten bil, posebno zato, ko mu je mati rekla: Morebiti se nikoli več ne bova videla. Pavle si je zvesto materne nauke v srce vtisnil, in jih nikdar ni pozabil. Z drugimi pastirji, s svojimi tovarši se nikoli ni hotel navadnih igrač lotiti, ampak kadar so drugi pastirji norčije uganjali, se je Pavle na stran usedel, bukvice iz torbice vzel in bral. Imel je še šolske bukvice: Zgodbe s. pisma, katere je Pavle zmerom z veseljem bral. Enega dne je bral od Davida, kako je pastirčeval. Lejte je rekel sam pri sebi: Še David, tak imeniten mož je bil pastir. Žvino je pasel kakor jest, in bil je potem imeniten kralj. Ne želim jest kralj biti, ampak zvesto bom bogal nauk božji, kateri pravi, da mi bo Bog že tukaj srečo dal, če mu bom zvesto služil, in ga iz srca ljubil. 
Prgodilo se je, da se pripelja kočija po cesti mimo pastirjev, kateri so po gmajni živinco pasli in Pavle z njimi. Drugi pastirji so svinko pasli, to je navadna pastirska igrača. Pavl ni z njimi igral, ampak za grm je sedel, na živino pazil in bukvice bral. V kočiji, katera se je ravno mimo peljala sta sedela baron in baronka I. ki sta se domov v nemški gradec peljala. Blizo tistih pastirjev se je mogla kočija velikemu vozu umakniti. Konji so preveč v graben zapeljali, kočija se zvrne, in desno zadnje kolo se razdrobi, kočjaž je bil po nogah zelo ranjen. Komej sta baron in baronka iz zvrnjene kočije zlezla, vsa prestrašena se ne vesta kam dati. Na samoti je bilo, blizu nobene hiše, kočjaža ni bilo mogoče kam poslati, ker je bil ranjen. Konjem sicer ni bilo nič, pa zavoljo zdrobljenega kolesa ni bilo mogoče naprej. Poredni pastirji so vse to videli, pa zraven se še smejali. Baron I. stopi k njim in njim po nemško reče: Kje je kaka hiša, da bi se ljudje sklicali priti pomagat. Nevedni pastirji niso nič vedli odgovoriti, ker niso vedli kaj jih vpraša. Na to kličejo Pavleta rekoč: Pavle! pojdi sem, ti znaš nemško, nam boš povedal kaj ta gospod vpraša. Pavle hitro priteče, se lepo ponižno odkrije in pravi: Gospod žlahten kaj bi radi? Baron reče: Fante! povej mi kje je kaka hiša, da bi jest ljudi dobil, kateri bi mi pomagali kočijo privleči do vasi, da se kolo naredi, drugači ne morem naprej. Pavle reče: Gospod, le tukaj dočakajte, jest tečem hitro domov, bom izkusil kmalu ljudi priklicati, prosil jih bom, da vam bodo prišli pomagat. Naprosil bom svojega gospodarja in še koga drujega. Vender preden grem ljudi klicat, dovolite mi, da vašemu kočijažu nekaj na nogo denem, ker vidim da mu zelo kri teče, uteči bi mu utegnila preden ljudje pridejo. Pavle vzame iz torbice nekako zelišče, kar je zmeraj pri sebi nosil, ga je kočijažu na rano položil, z ruto zavezal in mu reče: prijatelj, zdaj pa le prav mirno nogo drži, kmalu se bo kri vstavila. Zdej Pavle hitro steče domov ljudi klicat. Preden je bila ura okoli, pridejo s Pavletom trije možje, Pavletov gospodar in pa dva druga soseda, da so s koli in z vrvmi kočijo tako zvezali, da so jo srečno do bližnje pošte privlekli. Pavletovo zelišče je kočijažu toliko dobro storilo, da je že na kočijo sesti smel. Kader je bilo vse narejeno preden se baron in baronka v kočijo usedeta, reče baron Pavletu: Povej, reci tem možem, da jih prav lepo zahvalim, ki so mi pomagali, in baron da vsakemu en tolar. Ti pa Pavle bodi vedno tako priden pa dober, in dobro ti bo, reče baron in mu ponudi tri bele tolarje. Pavle pa se lepo zahvali in jih noče vzeti rekoč: Gospod! možem ste zadosti plačali, ker so vam pomagali, jest nisem nič pomagal, pa tudi nič plačila ne vzamem; če sem šel ljudi klicat, je bila moja dolžnost. Baron na to nič ne reče, tiho se usede v kočijo in se pelje počasu do pošte. 
Ko se gospoda odpelja, so pastirji Pavletovi tovarši, kateri so zraven stali in zjali, Pavleta za norca imeli, in ga neumnega imenovali, ker ni hotel denarjev vzeti. Še pred so pastirji Pavleta iz norčije imenovali fajmaštra, zato ker jim je večkrat kaj dobrega in lepega bral, jih večkrat svaril in opominjal, pa ga niso hoteli poslušati hudobni poredni pastirji. Zdaj so mu pa rekli: Ti si prav neumen fajmašter, takih lepih denarjev ti je gospod ponujal, in jih ne vzameš. Pavle pa na vse to drugega ne reče, ko te besede: Če sem kaj zaslužil, mi bo že Bog plačal, če nisem nič zaslužil, tudi denarjev nočem. Pavletov naj boljši prijatelj reče tovaršem. Ne zaničujte Pavleta, kdo ve kaj še bo iz njega. Meni so večkrat mati doma pravili: Če človek komu le vode piti prinese iz dobrega srca, ne bo brez plačila, Bog bo vse plačal. 
Drugi dan se baron in baronka sprehajata in od nesreče poprejšnega dne se pogovarjata. Med vsemi reče baron mi naj bolj dopade pastir Pavle, ker je le toliko prijazen in postrežen fant. Samo tega ne vem, zakaj ni hotel nič vzeti, ker sem mu tolarje ponujal in silil. Kako veselje mu vendar moram zato storiti, preden grem od tod. Dobro kosilo bom rekel napraviti, oštir mi bo svojo kočijo posodil in moje konje vpregel, grem in oštir z mano, da mi hišo pokaže kjer fant služi, in s saboj ga bom k kosilu pripeljal, da bo z nami jedel, to mu bo večji veselje, ko vsi denarji. Velika čast bo kmetiškemu pastirju se v kočiji z gospodo peljati, in pri gospodi jesti. Okoli dvanajste ure tistega dne se pripelja po cesti kočija, zavije v stran v vas, in obstoji pred hišo, kjer je Pavle služil. Dva gospoda stopita iz kočije, in vprašata gospodinjo: Kje je vaš pastir Pavle? Odgovori: ni ga še domov, pase, kmalu mora priti, ker bliža se poldne. Baron in gospodar pošte ga čakata da pride. Ko pride Pavle, ga v kočijo posadita in s sabo na pošto peljata. Po poti vpraša Pavle ponižno: Gospodje! kam me peljate. Baron mu odgovori: Ne boj se, ti si meni zelo ustregel, ker si šel ljudi klicat takrat ko sem jih naj bolj potreboval, plačila nič nisi hotel vzeti, zato boš danes z nami jedel in pil, in se po gosposko gostil. Pavle se sladko posmeja in se zahvali ponižno za toliko čast. Boljši se mi zdi, je rekel se v kočiji peljati in pri gospodi jesti, kakor še toliko tolarjev, posebno ko je videl, da so drugi pastirji njegovi tovarši za njim zjali in se čudili. Vse je že bilo pripravljeno, ko se pripeljata baron in poštni gospodar v kočiji s Pavletom. Kar k mizi sedejo, katera je bila polna naj boljših jedi, in dobrega sladkega vina. Gospoda začne hitro jesti, Pavle pa debelo gleda in se noče k mizi usesti, kamor so mu odkazali. Baron mu reče: Pavle! usedi se in z nami ji, kolikor se ti bo poljubilo. Pavle reče ponižno: Ne zamerite, gnadljivi gospod baron, saj niste še molili, pa že jeste. Meni so mati zelo zatrdvali vselej pred jedjo in po jedi moliti, in se spomniti dobrotnika, kateri nam darove daje. Večkrat sem slišal: Kdor pred jedjo in po jedi ne moli, je živini enak. Per tih Pavletovih besedah se vsi spogledajo, in hiteli so moliti molitev pred jedjo. Med jedjo vpraša baron Pavleta: Povej mi naj prvo, zakaj nisi od mene nič hotel vzeti, ker sem ti lepe denarje ponujal? Pavle odgovori ves brihten naravnost brez hinavščine: Gospod baron žlahtni! Zato nisem hotel nič od vas vzeti, ker sem obljubil zvesto se držati po nauku svoje matere in po naukih duhovnov. Mati so me lepo učili in mi večkrat rekli, posebno takrat ko sem se od njih ločil, da za vsako majhno reč ne plačila terjati, kar se komu stori. Kdor bo od ljudi za vsako reč na svetu plačan, ne bo na unim svetu nič plačila dosegel. Duhovni pastirji nas učijo: Če človek požerk mrzle vode bližnjemu z dobrim srcem poda, bo pri Bogu plačilo imel. 
Na to reče baron: Pavle! pridni fant, le tak ostani in srečen boš, Bog te ne bo nikoli zapustil. Tudi gospej baronki je bil Pavle zelo všeč, zato ga prijazno vpraša: Kako je to fante, ker si tako brihten in dobro glavo imaš, zakaj pa v šolo ne hodiš, da bi se kaj več naučil. Per tem vprašanji so se Pavletu solze ulile in globoko vzdihne rekoč: O dobra gospa! Rad bi bil hodil v šolo, pa ni bilo mogoče; čast Bogu, da sem se toliko naučil. Nato ob kratkim vse razloži, kako se je z njegovimi starši godilo, da so bili od vseh zapuščeni, brez pomoči so mogli iti po svetu. Gospa tiho reče baronu: Prav dober in prijazen se mi ta fant zdi, nama ni Bog otrok dal, kaj ko bi ga za svojega vzela, dobro delo bo to, in iz fanta zna sčasoma kaj biti. Baron reče: Ravno ta misel je tudi moja. Vzela ga bova, zanj skrbela, in ga dala učit, ker je brihten. Bog bo nama to povrnil če ne na tem pa na unim svetu. Vender fanta moram pred vprašati, ali bo pri volji z nama iti. Baron pokliče Pavleta rekoč: Pavle! bi li ti zapustil svojo službo in šel z nama daleč — v nemški gradec? Tam se boš lahko učil, v šolo boš hodil. Pavle odgovori: Oh gnadljivi gospod baron, grozno rad bi šel, pa ne vem če bo v to moj gospodar privolil, brez privoljenja ne smem in se ne spodobi. 
Lepo je to, reče baron, všeč mi je, hiti tedaj domov, prosi privoljenja, in če te bodo pustili, pridi povedat, in vzamemo te s seboj. Pavl hvaležno kušne roko baronu in baronki in gre. Ves vesel prižvižga domov, ko v hišo pride mu reče gospodar: No, si kaj prinesel domov? Pavl reče: Oh oče! ta gospoda me je tako obdarovala, da še ne eden tako, sem le prišel hitro vas prosit, da mi dovolite vzeti, kar mi ta dobra gospoda ponuja. Ne bodi vendar tako perprost, pravi gospodar; vzemi kar ti kdo da. Boš pa že spet kaj neumnega naredil, kakor včeraj, ko nisi hotel tolarjev vzeti; pa vendar povej, kaj ti je gospoda ponudila? Baron in baronka sta me nagovorila, da me s saboj vzameta, če hočem iti, pa sem rekel: Rad grem, vendar pred ne obljubim, da vas za svet in za privoljenje prosim. Srečen Pavle, reče gospodar, sreča te išče, ne spusti je iz rok. Zdej spoznam, da nisem prav storil, ker sem te včeraj kregal, zato ko nisi hotel ponujanih tolarjev vzeti. Tvoje dobro srce, in tvoja pripravnost bližnemu pomagati ti je Bog hitro povrnil. Pojdi brž k dobri gospodi nazaj, reci da z veseljem dovolim, da te vzamejo. Pa čakaj, da bo bolj gotovo, grem s tabo, da te izročim. 
Pavle in gospodar gresta gospodi naproti, katera se ravno po cesti sprehaja. Pavle se od daleč odkrije in prosi gospodarja tudi tako storiti. Kader bližje prideta, se Pavle ponižno prikloni, in gre obema roko kušniti in reče: Moj gospodar me rad pusti; da je res, je sam prišel pričevati; prosim zdaj, da bi me s saboj vzeli, in obljubim vam veliko veselja narediti, ker bom vse rad ubogal in storil, kar mi boste ukazali. Dobrote ne bom nikoli pozabil, vedno vam bom hvaležen. Baron in baronka sta rekla: Prav je to, le priden bodi, in nič hudega ti ne bo. Pavle je precej pri gospodi ostal, gospodar ves zamišljen domov gre. 
IV. 
Pavle šolar v nemškim gradcu. 
Drugi dan je bila kočija že popravljena, gospoda gre naprej in Pavle z njo. Težko mu je bilo pri srcu zapustiti domačo deželo, in iti v tuje kraje med tuje neznane ljudi. Pa si je mislil, Bog je povsod, cela zemlja je njegova. Dobrotljivega Boga sem si za očeta zbral, in moj dobrotnik gospod baron bo moj telesen oče. S takimi mislami zapusti Pavle rojstno deželo. O malim Šmarni je prišel Pavle s svojo gospodo v nemški gradec. Baron je precej ukazal mu lepe gosposke oblačila narediti. Dal mu je posebno kamerco, kupil mu potrebne bukve in ga potem pelje zapisat v šolo. 
O vseh Svetih je jel Pavle hoditi v prvo latinsko šolo. Tako se je učil, da so se vsi učeniki nad njegovo razumnostjo zavzeli. Nar prvi je bil med vsemi šolarji svojimi tovarši. Doma se je pridno učil, gospodi pri mizi stregel, in včasih družini iz kakih lepih bukvic zvečer kaj bral. Molil je tako rad in vselej tako andohtlivo, da so se vsi nad njegovim zadržanjem razgledovali. Od prvega do zadnjega so ga pri hiši vsi radi imeli. Srečno je tako živel v hiši svojega dobrotnika. S svojimi šolskimi tovarši se ni veliko pečal. Z enim je bil prav prijatelj, Avguštin Zorman po imenu, kateri je bil žlahtnega rodu iz Dunaja doma, tudi priden in brumen mladenič. Po nesreči so Avguštinovi starši ob svoje veliko premoženje prišli; sama graščina blizu Dunaja jim je še ostala, zavoljo katere pa je še pravda tekla. Med tem so Avguštinovi starši pomrli, in zdaj je bil Avguštin tako reven, da le iz dobrot očetovih prijateljev je v Gradcu živel, kateri so mu v šolah pomagali. Cele tri leta je bil Pavle Svetin vedno vesel, lepo rejen in zali mladenič. Vedno je Boga hvalil; da mu je tako dobrega očeta namestil, ker svojega pravega Očeta nikoli ni poznal. Četrto leto je Pavle jel klavrn hoditi in žalosten biti, pa še bolj pogosto moliti. Večkrat od barona vprašan, kaj mu je, le odgovori: Žalosten sem, ker vidim marsikaterega, da se mu hudo godi, meni pa je dobro. Vsakemu bi rad pomagal, kakor ste vi meni pomagali. Baron vpraša tudi druge posle pri hiši, s katerimi je Pavle jedel, če vedo zakaj Pavle hujša. Rekli so mu: Pavle mora hujšati, on grozno malo je, več ko polovico si vselej prihrani, v papir zavije, pa nekam skrivaje nosi, pa nobeden ne ve kam. Drugi dan ga baron hitro ko so odkosili pokliče, in ga pošlje pol ure daleč po opravilu. Med tem gresta baron in baronka preiskat Pavletovo skrinjo, se hočeta prepričati, ali je res, kar družina od Pavleta pripoveduje. Res najdeta v skrinji pod oblačili zaviti kosic mesa, malo kruha in pa malo sira. Kaj bova zdaj strila s Pavletom vpraša baronka svojega gospoda? To je nehvaležnost! Bolj pametni baron pa reče: Ljuba moja! tiho bodi, kar v misli mu ne vzemi, drživa se, kakor da bi nič zato ne vedela, še dans bova zvedela kam nosi, potem bova z njim govorila. Baron skrivaj ukaže enemu svojih služabnikov, še dans za Pavletom iti, kadar pojde v šolo, in od daleč zvesto za njim slediti, kam bo spravljeno meso, kruh in sir nesel. Pavle pride kmalu domov, po navadi zvesto opravi, kar mu je naloženega. Vzame bukvice in skrivaj pobaše v aržete spravljeno jed, in gre v šolo. Baronov služabnik ga od daleč pazi, gre za njim, brez da bi ga bil Pavle videl. Preden gre v šolo, skoči hitro v vežo ene hiše ne daleč od šole in gre po štengah, pod streho v kamerco, kjer je eden njegovih šolskih tovaršev bolan ležal. Hlapec leze tiho za njim in posluša pri vratih, kaj se pogovarjata. Toliko je slišal hlapec Pavleta govoriti: O ljubi moj prijatelj! Dans sem ti še prinesel, smiliš se mi, ne vem ali ti bom mogel več kaj prinesti; zdi se mi da so me jeli paziti, in spoznati, da ti kaj prinesem. Bolnik pa na postelji ni drugega kakor na glas je jokal, in rekel: Oh, če me še ti zapustiš, moram od vsega hudega umreti. Pavle ga je pa troštal in ga opominjal v Boga zaupati. Več hlapec ni slišal, hitro je šel strani, da ga Pavle ni videl, gre domov in baronu vse pove, kar je slišal in si je hišo dobro zamerkal. Baron, ker je vedel, da mora Pavle zdaj cele dve uri v šoli biti, se napravi, gre, hlapec mu mora iti tisto kamerco pod streho pokazat. Kader noter stopi, vidi na goli slami ležati bolnega revnega šolarja, več mrliču kakor živemu človeku podobnega. Baron reče bolnemu šolarju: Zvedel sem, da si revež in veliko pomanjkanje trpiš, torej sem prišel te obiskat in ti pomagat, vendar mi povej naj prvo, kako se ti pravi in kdo so bli tvoji starši. Bolnik odgovori, pa tiho, ker je bil slab: Avguštin Zorman mi je ime; moji starši so bli zelo premožni, pa ob vse so prišli, sama graščina je še ostala, za tisto pa se moji žlahtniki pravdajo, da je menda nikoli ne bom imel desi meni gre jerbati po starših. Pomagati mi nobeden noče. Dokler sem hodil, sem pri dobrih ljudeh kaj dobil, zdaj pa sem sirota, ne morem se ganiti iz postelje, nikogar ni, da bi mi kaj pomagal. O Bogu se usmili, je začel zdaj bolnik jokati, z grozno nadlogo me je Bog obiskal vse me je zapustilo. Imel sem ljubega prijatelja Pavla Svetina po imenu, on mi je vsaki dan kaj jesti prinesel, kar je sam pristradal, in mi je večkrat prestlal. Ravno dans mi je pa povedal, da ne bo mogel mi več prinesti. Rad bi storil pa ne more. O gospod! ne zamerite, ne vem, kdo ste, kaj ste, sam Bog vas je prinesel mi pomagat, prosim vas, da mi nekoliko jedi pošljete, če ne, moram od hudega umreti. Bog vam bo obilno poplačal kar mi boste strili, če vam drujega ne bom mogel povrniti, bom za vas molil. Užalilo se je dobremu baronu videti mladeniča tako zapuščenega in pa žlahtnega rodu. Skrivej si je solze iz oči obrisal, in mu ni drujega rekel, kakor obljubil mu je pošiljati dobrih jedi, in gre. Ko baron domov pride, vse kar je videl svoji gospej pove. Ves žalosten je bil Pavle, ko iz šole domov pride. Baron ga pokliče, ko Pavle bukve iz rok dene. Hitro uboga, gre k baronu, katerega najde na zložnemu sedežu in gospo zraven njega. Kaj bodo ukazali gnadljivi baron, vpraša Pavle ponižno. Baron se drži srdito in reče. Pavle! zakaj si nehvaležen? Ne veš, da sem ti veliko dobrega storil, zakaj zdaj skrivaj od hiše nosiš, in mi škodo delaš? Vse vem zdaj, kako ravnaš, vselej v šolo grede polne mavhe nabašeš jedi in odneseš. Več ne moreš zdaj skrivati in tajiti, povej zakaj to delaš? Pavle ves bled in prepaden ponižno odgovori kakor se spodobi gospodu odgovarjati, in reče: gnadljivi gospod baron, moj oče! moj dobrotnik! prosim da mi dovolite odgovoriti. Baron reče, govori: Ne tajim, začne Pavle govoriti, da sem večkrat nesel jedi od hiše, pa nisem nič škode storil. Prstradal sem, svojim ustom sem pritrgal, da sem revnemu bolniku, tovaršu nesel. Nar manjši reči nisem vzel od hiše drujega, kot kar sem si jedi pritrgal. Vam škodo in krivico delati, mi vest ne dopusti. Vas za drujega prositi si nisem upal, ker še za te dobrote, kar mi jih storite, ne bom mogel nikoli zadosti zahvaliti. Tovarš se mi je zelo smilil; mislil sem, ker ste vi meni toliko dobrega storili in mi toliko pomagali, sem tudi jest dolžan, če morem kaj drugim pomagati in jim dobrega kaj storiti. Baron in baronka sta se k videzu nekaj časa jezno držala, pa zdaj nič več nista mogla, obema so se solze udrle, in sta dejala: Ne boj se Pavle! Vse nama je znano, kako si ravnal. Rada sva te do zdaj imela, pa veliko rajši te bova zanaprej. Bodi vedno tako dober in zvest in usmiljen, Bog ti bo srečo dal. Eden za drugim ga objameta. Zdej si naju ljubeznivi sin, od danes ne boš več pri družini, ampak pri nama jedel, in karkoli boš poželil, le reci in boš vse imel. Prav storiš, če revežem pomagaš to ti bo prav hodilo. Pojdi zdaj hitro k svojemu bolnemu tovaršu in ga razveseli, glej vse to mu boš nesel: Nato Baron pelje Pavleta v kamero, kjer sta že pripravljena bila dva hlapca, katera sta nesla eden poln jerbas dobrih jedi; in sladkega vina, drugi pa mehko posteljo. Odrajtaj hitro vse to bolniku in mu reci: tisti gospod, ki te je obiskal, ti vse to pošlje, in tudi zanaprej, kar boš potreboval, boš dobil. Drugi dan pošlje gospod tudi svojega zdravnika ali dohtarja k bolniku, kateri je tako dolgo k njemu hodil, da ga je ozdravil. S kakim veseljem je Pavle šel s hlapcema k svojemu bolnemu prijatelju, se ne da dopovedati. Komej stopi v bolnikovo kamerco, mu hitro oznani rekoč: Hvali Boga, ljubi moj prijatelj, on je videl tvoje solze, z usmiljenim očesom te je pogledal, in zdaj ti pomanjša tvojo revšnost. Lej moj Gospod ti pošlje jedi dobre in zdrave bolniku, in vina. Tudi posteljo mehko, katere zelo potrebuješ. Karkoli boš potreboval še za naprej, boš prejel. Moj dobri gospod, moj oče, je obljubil zato skrbeti, da ozdraviš. Glej da res Bog nobenega ne pusti od hudega konc vzeti, kateri v njega upa. Bolnik ni mogel na vse to nič odgovoriti drujega, kakor oči je proti nebesam obrnil rekoč: O dobrotljivi Bog! nisem vreden tolike dobrote, povrni obilno mojemu dobrotniku, jest mu ne morem povrniti. Vsaki dan je potem Pavle smel obiskati svojega bolnega prijatelja in mu nesti kar je poželil. V pol leta je ozdravil, in spet k moči prišel. Prva pot bolnika Avguština po bolezni je bila v cerkev. Pred velikim altarjem je pokleknil in tako zvesto molil in Boga hvalil za zdravje, da je bil ves v Boga zamišljen. Ker je bilo to popoldne in nobenega človeka ni bilo v cerkvi, je tudi na glas molil. Med tem ko Avguštin ves v andohti utopljen srčno moli, in Boga hvali, prideta dva tuja gospoda v cerkev ogledat jo znotraj. Tiho ona hodita, Avguštin jih ne vidi, le naprej moli na glas. Te besede sta gospoda slišala, ki jih je govoril: Dobrotljivi Bog! Če je tvoja sveta volja ohrani mi zdravje in daj mi priložnost toliko prislužiti, da bom zamogel kaj povrniti dobrotnikom. Ptuja gospoda Avguština gledata in se nad njegovo molitvijo zgledujeta; nista ga hotela motiti, pa rada bi ga bila videla in zvedela, kdo da je. Ko cerkev ogledata, gresta ven in pri vratih čakata molivca mladeniča. Kader pride mu rečeta: Ptujca sva, iz Duneja prideva, ali nama zamoreš kaj od te cerkve povedati? Koliko je stara, ali kaj ima drugih žlahtnih dragih reči. Avguštin odgovori modro: Rad bi vama povedal, pa ne morem nič vedeti, se nisem nikoli zato pečal, sem šolar, sem se le učil. Zlo sem bil bolan, pa mi je Bog spet zdravje dal, zato sem ga prišel dans na prvo semkaj zahvalit. Nato reče eden tujih gospodov. Tudi mi dva šolarja iščeva, imava mu nekaj zelo veselega povedati, morebiti bi nama ti zamogel povedati, kje ga najdeva. Avguštin odgovori: Kmalo ga bomo našli, če mi le hočeta povedati, kako mu je ime, in kako se piše. Gospod odgovori: Šolarju, ki ga iščeva, je ime Avguštin, piše se Zormann. Avguština še od bolezni slabega pri tej besedi rudečna spreleti, in pomolči, misli ali bi povedal ali ne, da je on tisti šolar. Vender reče: Moja gospoda! če tega šolarja iščeta, moram vama povedati, da sem jest. Prosim vaj, povejta mi kaj imata meni oznaniti. Gospoda rečeta: Ti si še slab od bolezni, idimo na tvoj dom, tam ti bova povedala in pismo pokazala. Ne grem pred domov, pravi Avguštin, da opravim kar sem obljubil, da grem zahvaliti svojega dobrotnika, barona I. Prav je pravita gospoda, gremo vkup; tudi midva sva z baronom znana. Avguštin zahvali barona ponižno za vse dobrote in mu roko kušne rekoč: Bog vam povrni, drujega vam ne morem povrniti; molil pa bom za vas. Če bi kdaj priložnost imel, kateremu vaših kaj pomagati, bom z veseljem storil, vaših dobrot ne bom nikoli pozabil. Zdej stopi eden dunajskih gospodov in mu pokaže pisanje, kar Avguštinu gre. Baron bere naglas. Zapisano je bilo: Pravda je končana, krivični žlahtniki Avguština, kateri so se bili graščine polastili, katera po pravici Avguštinu Zormanu gre, so pravda zgubili. Avguštin je pravi njeni gospodar, njemu se mora precej dati. Ker se pa ne ve, kje je, se mora po vseh mestih iti iskat, da se najde in v svoje domovino pripelje. Ta dva dunajska gospoda sta bila dva besednika, katera sta se za Avguština vlekla in mu srečno graščino in vse veliko premoženje ohranila. Torej sta sama prišla ga iskat in mu to veselje oznanit. Vsi so skup pri baronu ostali, in se gostili. Baron je tudi bil vesel nad to zgodbo. Nar bolj vesel pa je bil Pavle Avguštinov tovarš, vendar se mu je težko zdelo se ločiti od svojega prijatelja. Cel teden so bli vkup pri baronu. Sedmi dan pa gre Avguštin z dvema gospodoma na svojo dobljeno graščino. Kader sta se ločila Pavle in Avguštin so bile Pavletove zadnje besede: Bratec! v nadlogah si v Boga zaupal; v sreči na Boga ne pozabi. Avguštin obljubi in se ločita. Veči del je res: Prijatel, kadar je spred oči, je kmalu iz srca. Prijatel je dober, dokler kaj pomaga; ko ga pa ne potrebujemo, nam je malo zanj mar. Tako je bilo tudi pri Avguštinu. Pozabil je na svojega Pavleta, kakor točaj na egiptovskega Jožefa. Več se ni nanj spomnil, nikoli mu ni pisal nikoli nič sporočil. Pavle ni vedel ali Avguštin živi ali kam je prešel. Nič ni slišal ne od njega, ne od njegove graščine. Pavle si misli, tako je na svetu. Vender ga izgovarja in misli, ali nima časa ali pa je bolan. 
Pavletu je bilo zdaj pri svojim krušnim očetu Baronu I. zelo dobro. Imel je karkoli je poželel. Gospod in gospa se nista ganila, ne stopince nista storila brez Pavleta. Pravi oče in prava mati ne moreta bolj ljubiti svojega lastnega otroka, kakor sta ona dva Pavleta ljubila, zato ker sta videla da ima Pavle žlahtno dušo, dobro srce, in čisto nedolžnost. Veliko veselje sta imela nad njim. Zraven je bil vedno naj prvi po vseh šolah. Zdej je bil v sedmi šoli, pa vedno ves ponižin in postrežen. V taki sreči Pavle vendar nikoli ni bil prav vesel, ampak vedno zamišljen in od dne do dne bolj žalosten. Kolikokrat sta ga gospod in gospa vprašala: Zakaj nisi Pavle nikoli prav vesel in dobre volje. Lej z nama greš v vsako hišo k vsaki gospodi; saj ti dava kar hočeš; kaj ti vendar manka. Pavle pravi na ravnost brez hinavščine: Ravno to me dela žalostnega, ker se mi zdaj preveč dobro godi. Bojim se, da me bodo spet nadloge zadele. Časna sreča je spremenljiva, nič ji ni prav upati, in se nanjo zanesti. — H koncu drugega leta, ko je Pavle ravno osmo šolo skončal, z naglo smrtjo usmerje njegov gospod baron brez testamenta. Vpričo treh prič je še te besede rekel: Vse za manj jerba moja gospa, in Pavleta ne sme pozabiti. Drugega več ni mogel naročiti. Grozno žalost je občutil Pavle v svojim srcu ob smrti svojega očeta, svojega dobrotnika. Še hujša pa je žalovala njegova gospa. Ni se dala utolažiti. Od prevelike žalosti je zbolela in čez osem dni tudi umrla brez vsega testamenta, kar besedice ni naročila. Preč je bila zdaj Pavletova sreča. Žlahta lakomna je vse pobrala, in Pavleta iz hiše spodila rekoč: Ti si že dosti rancemu baronu požrl, zdaj se poberi kamor hočeš. Lahko bi bil si kaj od premoženja vzel, v bolezni svoje dobrotnice, pa ni hotel, ker čisto je hotel imeti svojo vest. Vedel je, da po krivici dobljeno blago nikoli ne takne. Mogel je iti prazen od hiše, toliko je vzel, v kar je oblečen bil. Kam se čem dati, je rekel sam pri sebi? Bog mi je vzel dobrotnike, spet ga nimam človeka, da bi mi pomagal v večji šole stopiti, in se še kaj dobrega učiti. Zahvalim Boga, da sem se toliko naučil, šel bom zdaj službe iskat po graščinah; morebiti najdem spet dobre ljudi, da mi službo in potreben živež dajo. Drugi dan precej Pavle zgodaj vstane in se napravi. Preden se na pot poda, gre pred v cerkev, je bil pri s. maši in je zaupljivo molil in Boga prosil, da bi mogel priti k ljudem, kjer bi mogel pošteno in pravično živeti pri njih, in je obljubil zvesto se vselej vsakega greha varovati. Kader je odmolil, vzame bukvice in palico, pa se na pot poda, drugega ni imel s saboj vzeti, vendar vesel je bil, ker je nesel s saboj nedolžno srce. 
V. 
Pavle najde svojega prijatelja Avguština. 
Ko se je Pavle na pot spustil in premišljeval, kam bi se obrnil in šel službe iskat, je naravnost proti Dunaju pomeril. Rekel je sam pri sebi: Dunaj je veliko mesto, veliko je tam ljudi, še čez tri sto tavžent jih je; gotovo je tudi med tolikim številom veliko dobrih in usmiljenih. Kdo ve, če ne najdem kakega dobrotnika, da mi pomaga še višji šole izdelati? Nekaj pa, ker sem že veliko se naučil, bom sam si prislužil, bom otroke učil. Pavle gre počasu, pot mu je bila težavna, ker ni bil vajen, vedno je mogel počivati. Kmalo ga je tudi pomanjkanje začelo nadleževati. Ker je Pavle ponižin bil, je zvečer šel vselej v kako kmetiško hišo, kjer je večji del dobre ljudi našel. Kaj lepega njim je bral iz bukvic, ali pa tudi kaj povedal. Radi so ga poslušali z veseljem ga prenočili, in mu večerjo in zjutraj kosilo dali, brez da bi bilo treba kaj plačati. Oštarije se je vselej rad ogibal tudi dokler je še denarje imel. Srečno pride Pavle blizu Dunaja, več ni bil ko še sedem ur od njega, pa težko je že hodil. Iz velke ceste ugleda lepo veliko graščino na lepem zelenim griči, dobro uro od ceste. Popoldne je že bilo; namest naprej po cesti iti, zavije v stran in gre proti graščini; mislil je, morebiti gospodar graščine ravno kakega pisarja, ali kakega učenika za otroke potrebuje. Ali pa mi zna kam drugam svetovati. Pavle pride do graščine ves truden, se usede na klop pred gradom, in čaka da bi ga kdo ogovoril. Ker nobenega ni bilo, gre v graščino, in najde hišnika dobro rejenega, kateri je že od daleč zakričal: Kaj hočeš, kaj iščeš tukaj? Pavle odgovori: Šolar sem osme šole, od vseh zapuščen. Drugega nimam, kakor šolske spričevanja, kako sem se učil in zadržal. Prosim vas, če bi potrebovali, me v službo vzeti. Hišnik mu reče ostro: Gospoda ni doma, pa vem da nobenega ne potrebujemo, poberi se. Pavle pravi, vsaj toliko mi dovolite, da tukaj prenočim. Pozno je že, ne vem kam iti, še nikoli nisem bil v tem kraju. Hišnik zavpije. Nič ne, meni je gospod prepovedal takih potepuhov pod streho imeti. Dobodi kjer moreš, da pod streho prideš. Kuharca! daj mu malo črnega kruha, pa naj se hitro spravi. Kuharca je vse to videla in slišala. Zlo se ji je Pavle smilil, mislila je, morebiti je pošten človek, pa ga naš hišnik tako z grdo odžene; vem, da bi gospod sam ne bil tako z njim storil, zato ko je Pavle že osme šole šolar. Torej kuharca pelja Pavleta v svojo kamerco, mu da dobrega kruha, nekaj pečenega mesa, in mu zraven dve petice v dar da, rekoč: Tukaj imate prijatelj večerjo, petice pa boste imeli od postelje plačati in pa za maslic vina. Podajte se do prve kajže, tam je moja teta, pojdite noter in tam prenočite, gotovo bodo vas sprejeli. Pavle gre in po poti spremišluje. Lejte, si je mislil, ta ki ima priliko dobro storiti, je trdega, neusmiljenega srca, dobre usmiljene duše pa na tihoma dobro delajo. Bog poplačaj usmiljeni ženski, ki mi je pomagala s dobrim srcem. Neusmiljenemu hišniku pa naj Bog trdo srce omeči, da bi proti drugim ubogim ne bil tako neusmiljen, kakor je bil proti meni. Nič hudega mu zato ne privoščim. Pavle gre do kajže, kakor mu je kuharca povedala. Tma je že bila, potrka na vrata, prosi, in ljudje so ga radi prenočili. Vprašali so ga zakaj ni v graščini prenočil. Pavle pa, ker nikoli ni opravljal, je rekel: Kuharca mi je k vam svetovala. Zvečer je Pavle ljudem mnoge lepe reči pripovedoval, vsi so ga radi poslušali. Gospodar je rekel: Dans ste nam pač prav prišli, ker ne smemo iti spat, pred da se bo Gospod graščine mimo peljal. On je naš gospod, kajža je njegova, pusti nas noter prebivati, da mu kaj postrežemo. Ravno dans se je peljal sosedno gospodo obiskat, zvečer se bo mimo peljal, nas enega poklical, da ga do grada spremi in mu sveti, ker pot ni še vdelana. Pavle vpraša gospodarja: Povejte mi prijatelj: Kako se vašemu Gospodu pravi, kako mu je ime, ali je star ali mlad? Mož pravi: Ime mu je Avguštin, priimk ima Zormann. Mlad je, ravno letos se je oženil, in torej je šel s svojo gospo v sosedno graščino vas. Čudno se je z našim gospodom godilo, veliko bi imel vam povedati, pa meni se zdi, da ravno se pelje: Komej mož izgovori kar kočjaž zavpije: Urban! tako je bilo tistemu kajžerju ime, hiti posvetiti, gospod so se pripeljali. Pavle hitro vzame laterno, in reče kajžerju: Pustite mene, grem jest namest vas posvetit gospodu, če vam je prav. Kajžer pravi, zelo mi ustrežete, pojdite srečno, čakali vas bomo z lučjo da nazaj pridete. Pavle spremi graščaka do doma, dobro ga je poznal, pa se mu ni hotel razodeti, celo pot je molčal, le toliko je povedal, da je šolar in da bo prenočil v kajži. Gospod ni več porajtal, pride domov, skoči iz voza, pelje za roko svojo ženo in gre v zgornje kamre. Drugega ni rekel, kakor hišniku je ukazal dati kozarec vina šolarju, kateri mu je posvetil. Zdaj je Pavle premišljeval, kako bi naredil, da bi z gospodom govoril, in ga skušal, ali ga bo hotel poznati ali ne, ki mu je toliko dobrega v bolezni storil. Kuharca je bila brž pri Pavletu, in ga vpraša kako je to, da je on prišel posvetit gospodu. Potem ko ji je vse povedal, jo prosi rekoč: Prosim vas, pojdite gori k gospodu in recite jim, da jih jest prav dobro poznam, in da bi rad le eno samo besedico z njimi govoril. Kuharca gre in pove gospodu, kako šolar, kateri je prisvetil, želi z njim govoriti. Tudi pove, kako je bil ravno ta šolar majhno pred od hišnika iz graščine odgnan. Gospod hitro gre v spodnjo hišo, kjer je šolar čakal. Ko noter stopi, mu reče Pavle: Avguštin, ali me še poznaš, ali me morebiti več ne boš poznati hotel! Lej! Pavle tvoj nekdanji prijatelj te je prišel obiskat. Avguštin te besede zaslišati ostrmi, kar besedice ne more spregovoriti, ker je zdaj Pavleta po glasu in po besedi spoznal. Potem stopi k njemu, ga objame in kušne in pa mu reče: Ljubi prijatelj! Ne zameri, da sem si pustil od tebe tako postreči, da mi še po noči svetiš, in nisem vedel kdo da si. Zakaj se mi nisi razodel? O prijatelj, prisrčni moj prijatelj! nikar ne misli, da sem nate pozabil, ali da bi te poznati ne hotel. Vem da si to mislil, ker ti celi čas nisem, kar sva se ločila, nič pisal, nič sporočil, pa verjemi da sem bil od velikih opravil in skrbi nazaj držan. Vsaki dan sem nate mislil, in ko bi bil slišal da kaj potrebuješ, bi bil vse rad dal. Pojdi z menoj v gornjo hišo, da boš z mano večerjal in pri nas spal. Z groznim veseljem pelje zdaj Avguštin svojega nekdanjega dobrotljivega Pavleta v lepe gornje kamre, z dragim žlahtnim pohišjem napolnjene, in svoji ženi vse pove, koliko dobrega mu je ta prijatelj storil. Torej ga je tudi gospa, Avguštinova žena, prijazno sprejela, in mu ko svojemu bratu stregla. Per večerji sta Avguštin in Pavle po bratovsko se od poprejšnjih časov pogovarjala, in se spomnila, kako se jima je godilo. Zadnič pravi Avguštin: Povej mi vendar ljubi moj Pavle, kaj te je prineslo tako daleč, kam greš, ali kam si se namenil. Pavle mu vse po vrsti razloži, kako so mu njegovi dobrotniki pomrli. Kako je odgnan brez premoženja brez pomoči. Zdaj išče službe ali dobrega človeka, da bi mu pomagal. Zadnič reče: Glej Avguštin, tebi se je pred hudo godilo, meni je bilo dobro. Zdaj je tebi dobro, meni hudo. Tako je s časno srečo, golufna je, o da bi le večno neskončno srečo v nebesih dosegli! Solze so Avguštinu v oči stopile, drugega ni več mogel reči, kakor te besede: O Pavle! ne boš, ne boš nesrečen ne, dokler sem jest živ. Nisim pozabil, da si mi življenje otel. Per meni imaš vse, kar poželiš, ako bi polovico moje graščine si izvolil, ti jo z veseljem dam. Pa od tega se bomo jutri pomenili, nocoj gremo spat, ker je že pozno. Drugi dan ukaže Avguštin napraviti dobro kosilo, veliko pojedno in povabi vse svoje prijatelje, da bi se gostili in veselili. Per jedi je vsem povabljenim rekel Avguštin: Lejte ta je moj pravi resnični prijatelj, moj dobrotnik, ki me je prišel obiskat. Prpravljen sem mu zdaj kar je mogoče dobrote povrniti, torej vi ste priče, karkoli bo poželil mu z veseljem dam. Moj hišnik pa je včeraj tega mojega dobrotnika z grdo od hiše odgnal, in ko bi Bog ne bil tako naklonil, in ko bi dobri ljudje ne bili usmiljeni do njega, bi jest dans tega veselja ne imel. Do smrti bi me bilo bolelo, ko bi bil zvedel da je moj dobrotnik tako neusmiljeno od moje hiše odgnan. Pokliči hišnika, reče Avguštin hlapcu, ki je pri mizi stregel, da mu vpričo vseh povem, kar mu gre. Hišnik pride, Avguštin mu srdito reče: Poznaš tega Gospoda? Zakaj si ga včeraj tako z grdo od hiše stepel? Ako ga ravno nisi poznal, vendar bi ne smel tako neusmiljen biti. Lej moj dobrotnik je to, življenje mi je ohranil. Kdor ni usmiljen tudi usmiljenja ni vreden, torej pojdi, poišči si službe kjer hočeš, pri meni nimaš več kruha. Sedem dni ti dam odloga službe iskat, ali jo najdeš ali ne, se moraš spraviti. Hišnik se je zgovarjal z nevednostjo, in prosi da bi ga še imeli rekoč: Kam čem iti na starost? Kako bomo živeli, žena otroci, oh Bogu se usmili! Poberi se, zavpije nad njim Avguštin, zdaj čutiš, kako hudo dene neusmiljenje. S solznimi očmi gre hišnik ves žalosten, vzdihuje, ne ve se kam dati, na glas joka, njegovi otroci tudi z njim. Ko odide, se Pavle obrne proti svojemu prijatelju Avguštinu rekoč: Bog te živi moj prijatelj Avguštin, gospod te imenitne graščine. Ne zameri, da te vpričo vseh povabljenih za besedo primem. Obljubil si mi dati, kar prosim, ne zavrzi tedaj moje prošnje. Prosim te samo to, da hišnika ne deneš ob službo, ohrani ga do smrti. Ne zameri mu, kar je storil, saj veš, da bo zanaprej vse drugačen. Nikdar bi jest ne mogel vesel biti, ko bi zavoljo mene kdo nesrečen bil. Rajši hočem še toliko revščino trpeti, kakor k nesreči bližnega kaj pomagati. Na te besede so se vsi povabljeni razjasnili in oveselili, ker žalostni so bili pri hišnikovim slovljenju. O žlahtni usmiljeni Pavle! ti si nam vsem lep zgled krščanske ljubezni. Gotovo ti bo Bog vse obilno poplačal. Tako so vsi ob enim veseli glas zagnali, in na zdravje Pavleta in graščaka Avguština pili. Dobre volje so bili celi dan in dolgo zvečer. Avguštin je hišnika obdržal na Pavletovo prošnjo, in mu obljubil tudi do smrti ga imeti. Vesel dan je bil to vsem, kar jih je bilo pri gradu, posebno vesela je bila kuharca. Tri tedne je ostal Pavle v graščini. Med tem mu je Avguštin vse nove oblačila narediti dal, mu vse potrebne reči napravil, in ga potem na Dunaj poslal. Dal mu je s sabo obilno denarjev, in list, katerega je pisal do svojega strica, kateri je bil v imenitni službi na Dunaju. Tako je govoril Avguštin svojemu prijatelju Pavletu, preden ga je od sebe spustil: Ljubi Pavle! prežlahtno je srce tvoje! škoda bi bilo zate, ko bi ti v kako nevarno službo prišel, kjer bi utegnilo tvoje srce spačeno biti. Bodi dober tudi zanaprej, in pojdi se še učit. Pojdi na Dunaj da skončaš vse šole, loti se učenosti, katere hočeš, izvoli si stan, kateri te veseli, jest pa te bom z vsem potrebnim preskrbel, kakor si bil preskrbljen pri tvojim dobrotniku baronu I. v nemškim gradcu. Pojdi na ravnost k mojemu stricu, podaj mu pismo, in sprejel te bo z veseljem, in ti bo dal na mojo rajtengo karkoli boš potreboval.. Prijazno se Pavle zahvali za tako dobrotljivo prijaznost. Prijatelja se objameta in kušneta. Pavle gre na Dunaj. 
VI. 
Pavle desetošolic na Dunaju. 
Z groznim veseljem gre Pavle Svetin proti Duneju, ni mu bilo več treba skrbeti kam in kje pod streho priti, imel je denarjev dosti, in na Duneji se je vedel kam obrniti. Vesel je bil iz celega srca da bo spet v šolo hodil, in se lepih reči učil. Posebno so ga že naprej velike ali visoke šole veselile. Celo pot je Boga hvalil, ker mu je toliko dobrotljiv in usmiljen. Po poti je tudi premišljeval, katerega stanu bi se lotil, ali bi šel v deseto šolo, in se učil in pripravljal za duhovski stan, ali bi se prijel medicine, in se učil zdravila poznati, da bi zdravnik bil; ali bi se učil pravice, da bi bil besednik ali pravdin dohtar. Celo pot je premišljeval kaj bi si bil izvolil, pa si za gotovo še nič ni zbral. Kar od daleč zagleda visoki turn svetega Štefana, kateri izmed velikih poslopjev kipi, od katerega visočine je toliko že slišal povedati. Iz celega srca zdaj Pavle vzdihne proti nebesam rekoč: O dobrotljivi Bog! razsvetli mi um in pamet, da izvolim pravi stan, v katerega si me namenil, da se obrnem na pravo pot, katera je tebi všeč. V to cerkev pojdem, katere turn sem naprvo zagledal, tam čem moliti in prositi za razsvetljenje, da to izvolim, kar je tebi o dobrotljivi Bog, dopadlivo. Pavle gre zdaj srečno naprej, ne ustavi se tako dolgo da pride do velike cerkve svetega Štefana. Naravnost gre v cerkev, bilo je ura 4 popoldan, in tako srčno in zamišljeno moli, da ni porajtal duhovnov, kateri so ravno po končani molitvi tiho iz cerkve šli. Celo uro je Pavle molil v cerkvi in premišljeval, katerega stanu bi se lotil. Potem je v svojim srcu občutil nekako veselje in notranje želje po duhovskim stanu. Gotovo je božja volja ta, si je mislil, Bog me je v duhovski stan namenil, tega si izvolim. S temi mislami Pavle vstane in gre iskat s pismom gospoda prijateljevega strica. Kmalo ga spraša, ponižno gre do njega. Preden je Pavle pismo podal, ga gospod prijazno vpraša: Vi ste šolar iz tujega kraja, videl sem vas v cerkvi, kaj ne da ste bili malo pred v cerkvi svetega Štefana, pred altarjem matere božje; to mi je bilo zelo všeč. Bil sem, odgovori Pavle! molil sem in prosil Boga za razsvetljenje, da bi vedel pravega stanu se lotiti. Gospod pismo odpre in bere, kar spozna da je to tisti Avguštinov zvesti prijatelj in dobrotnik. Z velikim veseljem ga sprejme, mu reče, se zraven njega usesti, in mu tako govori: Ljubeznivi Pavle! vse vem kako se je tebi godilo. Dobro vem koliko dobrega si mojemu stričniku storil, in mu pomagal v bolezni. Vse to kaže očitno da te je Bog v duhovski stan namenil. Bogaj mene, stopi v deseto šolo, hiti se učiti duhovske učenosti, z vsem boš preskrbljen karkoli potrebuješ. Ti boš kdaj dober duhoven pastir. Pavle odgovori ponižno: Visoke časti vredni gospod! Ravno to je moja misel, v cerkvi med molitvijo so mi na enkrat prišle v srce velike želje po duhovskim stanu; tega se hočem prijeti, in si pridno prizadevati si potrebnih učenost pridobiti. Vas prosim, da mi pomagate, in me učite, kako se moram vredno za ta sveti in imenitni stan, kakor je duhovski, pripravljati. — Pavle je stopil v deseto šolo, pridno se učil, da mu ga ni bilo enakega. Per gospodu je imel stanovanje in živež, in z vsem ga je prijatelj Avguštin obilno preskrbil. Dve leti je hodil v deseto šolo, iz gospodove hiše, tretje leto pa je bil vzet v duhovšnico. Četrto leto je bil za mašnika žegnan. Ko je Pavle vse šole skončal je bil postavljen precej za učenika v malih šolah, da je fante krščanski nauk učil, katero službo je on pet let z velikim pridom opravljal. Potem je bil izvoljen za poglavarja čez male šole, in to službo je opravljal šest let z veseljem in k veselju vsem malim šolarjem. Zvoljen je bil potem Pavle za poglavarskega svetovalca, zavoljo njegove velike učenosti, brihtnosti in brumnosti mu je bilo to imenitno opravilo izročeno. Per taki imenitni službi je bil vendar vedno ponižen in pohleven. Več ko je mogel dobrega storiti, bolj je bil vesel. Posebno je revežem rad pomagal, vse jim je razdal; dasiravno je bilo veliko njegovo vsakoletno plačilo, je revno živel. 
VII. 
Pavle dvorni svetovalec, potem škof. 
Znana je bila Pavletova učenost, modrost in brumnost, ne le tovaršem, ampak tudi višjim oblastnikom, zato je bil od svetlega cesarja izvoljen za dvornega svetovalca, kadar je najmanj na to mislil. Več drugih tudi učenih mož je bilo cesarju priporočenih za to službo, pa le Pavl Svetin je bil izvoljen, in z veliko častjo v to imenitno službo povzdignjen. 
Nekaj let je to težavno službo opravljal. Vsi njegovi višji oblastniki so ga radi imeli, veseli so bili da so takega učenega in zvestega svetovalca dobili. Storil je, kar drugi niso mogli storiti, ker je več jezikov do dobrega znal govoriti. Izvoljen je bil potem za škofa v I. Sloveča in imenitna škofija je bila to ne zelo daleč od Dunaja. Z groznim veseljem so ga prebivalci tistega kraja svojega duhovnega višjega pastirja sprejeli, ker so že popred toliko od njegove dobrodelnosti slišali. Velike prihodke je imel. Veliko blaga in premoženja mu je dajala škofija, vendar Pavle je ostal pri svoji navadi, namreč da je revno živel. Le toliko si je prihranil, kar je bilo prav za potrebo, vse drugo je revežem razdal; bolnikom pomagal in jim zdravila kupoval. Navado je imel reči: Kar revežem dam Bogu dam. Če bolniku postrežem Bogu postrežem. Torej so ga tudi vsi revni tistega kraja le očeta imenovali, in vedno zanj molili. — Enega dne ga je nekdanji prijatelj Avguštin obiskal, katerega je Pavle škof več dni pridržal, da sta se od nekdanjih časov pogovarjala, kako jima je bilo nekdaj hudo, zdaj pa obema dobro. Kader se Avguštin graščak spet na pot proti domov spusti ga škof Pavl spremi do ceste, škofija je bilo dobro uro od velike ceste. Tam se prijatelja ločita, eden drugemu srečo voščita, si obljubita večkrat eden drugega obiskati in se ločita. Škof Pavl se ravno usede v kočijo da bi hitel domov, kar stopi k njemu gospodar bližne kajže rekoč: Gnadljiv gospod škof! Prosim vas, da bi malo v mojo hišo stopili pogledat bolnika, kateremu je zelo hudo. Snoči sta prišla dva tujca, vsa revna raztrgana in lačna. Prosila sta me, da bi jih prenočil, ker denarjev nimata. Eden je bil že včeraj grozno slab, dans pa mu je še besedo zaprlo; bojim se da bi brez spovedi ne umrl. Tovarš njegov mu lepo streže pa z nami ne more nič govoriti, zdi se mi da je Francoz. Tudi ne vem kake vere je bolnik, na vratu ima majhno lepo tablico navezano, na tablici je gosposka ženska namalana. Škof Pavle gre pri tej priči k bolniku, ga vpraša več reči, nič ni mogel odgovoriti, tako je oslabel. Škof je dobro znal govoriti francosko, torej vpraša bolnikovega tovarša: Od kod prideta in kam gresta? Francoz mu odgovori: Iz rusovskega cesarstva prideva iz dežele Sibrije, kjer sva bila ujeta, in greva vsak proti svojemu domov. Francoz je bil vesel, da je škof Pavl tako lepo po francosko znal govoriti, in mu je vse razložil ob kratkim, kako se jima je godilo: Jest sem pravi Francoz, je rekel, blizu mesta Tulona doma, ime mi je Bazil Hudon. Zapustil sem doma bogate starše, radi bi me bili odkupili, pa ni bilo mogoče, mogel sem biti soldat, in iti z grozno Napoleonovo trumo, na gornje mrzle rusovske dežele. Ta moj bolni tovarš, je Illirjan. Imenitnega stanu je, ime mu je Karl s primkam Gap. Tudi on je mater zapustil doma, njeno podobo še zdaj na vratu nosi. Oče pa je bil že pred v vojski ubit. V vojski sva bila pod enim banderjem, tovarša in prijatelja sva bila. Vkup sva služila, vkup sva bila ujeta, in v daljno deželo, Siberjo, odpeljana. Veliko dobrega mi je storil Karl moj prijatelj, sam pri svojih ustih si je pritrgal, da mi je podal košček kruha v hudi lakoti. Že zdavnaj bi jest bil pobit, ko bi on ne bil neusmiljenih Rusov zame sprosil. Ker je bil Illirjan je z njimi nekoliko govoriti znal. Vjeta sva bila celi čas vkup. Rusi so naju dali v globoke jame rudo kopat, po tri dni nisva belega dne videla, zraven pa sva slabo hrano imela. V taki nesreči sva eden drugega troštala, spoznala sva, da božja previdnost je z nama tako naredila. Torej sva se iz celega srca k Bogu obrnila, vedno prosila in molila, da bi se Bog naju usmilil, in naju iz take nesreče rešil. Dolgo let sva tako vzdihovala in molila, da bi se Bog naju usmilil, in naju iz take nesreče rešil, in najina molitev je prišla pred božji sedež. Mislila sva, da sva od vseh pozabljena in zapuščena v temnih podzemljuskih jamah kakor krt, kar en dan pride sibirski poglavar in ukaže naju predse pripeljati. Ko prideva, nama reče: Zahvalita Boga, rešena sta, tukaj je pisano povelje prišlo od cesarja, vaju pri ti priči izpustiti, in vaju vsakega na svoj dom poslati. Od veselja so se nama pri tem oznanilu solze udrle. Karl me objame in reče: Glej bratec, Bog naju je uslišal, da sva dočakala rešenja. Vidiš, prav je, da si me ubogal in v Boga zaupal. Ako bi ti bil vedno tako nepotrpežljiv in nevolin, kdo ve, kaj bi se bilo s tabo zgodilo. Zahvaliva tedaj Boga, kateri tako dobrotljivo in usmiljeno z nama dela. Pokleknila sva in na glas molila. Precej drugi dan se vzdigneva in sva se na pot podala, svoje ljube domovine iskat. Cele kvatre že hodiva, vse oblačilo je strohnelo, obutalo je strgano, jesti le toliko imava, kar pri dobrih ljudeh sprosiva: Dnarci, kar so nama Rusi dali, so kmalu pošli, in zdaj sva zelo oslabela. Včeraj pa je mojemu tovaršu tako hudo prišlo, da ne moreva več naprej. Pa naj se nama godi, kakor hoče, ne zapustim ga svojega zvestega prijatelja, da ozdravi, ali pa če je božja volja tako, da mu oči zatisnem. Od hiše do hiše bom hodil in sprosil, kar bom mogel, da mu pomagam in postrežem, tudi on v veliki revi ni mene zapustil. V srce se je škofu užalilo pri teh besedah, in reče: Glejte hvaležnega prijatelja! Potem se obrne k Francozu in mu prijazno reče: Bazile! tvoja skrb za prijatelja mi je zelo všeč, in vsem ljudem tukaj okoli lep zgled. 
Žlahtno srce imaš in hvaležno, ti delaš, kakor nam krščanska ljubezen zapoveduje, torej bodi potroštan, ne bo ti treba prositi, preskrbljen bo tvoj bolni prijatelj, in zraven tudi ti. S tem se Pavle Škof obrne in gre. Preden se odpelja, pokliče hišnega gospodarja, kjer je bolnik ležal, mu da dva tolarja, in ukaže, hitro kokoš zaklati, župo bolniku dajati, meso pa naj njegov zdravi tovarš použije, in kar bo še zraven potreboval, naj mu da, vse bo poplačano. Vsak dan celi teden se je Pavl Škof pripeljal bolnika obiskat, in zvesto je skrbel, da je bil dobro postrežen. Bolnik se je boljšal, tako da ga je osmi dan Škof ukazal v svoje prebivališče pripeljati, in tudi tovarša z njim, da mu je stregel. Dva meseca sta ostala pri škofu bolnik in njegov tovarš, z vsem bolj ko doma preskrbljena. Tudi hvaležna sta bila oba za tolike dobrote. Vsak dan sta šla v cerkev, potem kadar je že bolnik vstajal, sta hvalila Boga ter pridno in srčno molila, da bi Bog poplačal Škofu take dela milosti. Kader se je bolnik že dobro trdnega čutil, gre ponižno s svojim tovaršem k škofu ga zahvaliti za vse dobrote, in ga prositi, da naj jih zdaj pusti naprej, iskat domovine. Nista vedela, kako bi prav se zahvalila, kar govoriti nista mogla, roke sta mu kušvala in s solzami jih močila. Karl je toliko rekel: O gospod škof! vi ste me oteli od smrti, drugega ne vem povrniti, kakor dokler bom živel bom za vas molil, in solze so se mu udrle. Škof Pavl pa jima reče prijazno: Zaupajta vselej trdno v Boga, in on dobrotljivi Oče vaju nikoli ne bo zapustil. On vselej tako obrača, da človek v potrebi pomoč najde, če je pri Bogu išče. Glej Karl! Dobrotljivi Bog je mene poslal tebi naproti, da sem ti pomagal, ker je tvoja mati meni in moji materi veliko dobrega storila, še takrat ko je večkrat prišla suknarijo ogledovat. Vedi, da sem tudi jest blizu mesta L... doma, (Karl do zdaj še tega ni vedel,) in tvojo mater dobro poznam. Glej dobre dela staršev Bog še otrokom povračuje. Če boš tako srečen najti svojo mater, spoštuj in ubogaj jo, Bog te je s trpljenjem zbrihtal in ti oči odprl. Bodi vselej pravičen in brumen, tako bosta ti in tvoja mati veliko srečo uživala. Ko to Karl zasliši, da je Škof tudi blizu L... doma in da pozna njegovo mater, začne na glas jokati, in pravi: O moj dobrotljivi gospod! Vi poznate mojo mater? ali je le še živa? Škof pravi: Ne vem tega povedati, veliko let nisem bil na Ilirskem, tudi od svojih ljudi nič ne vem in ne slišim. Če pa hočeš počakati še osem dni, da jest svoje reči opravim, znaš z mano se peljati, in tudi tvoj tovarš, če ravno je tujic, naš bližnji je. Zlo mi je všeč ta Francoz, ker ima tako žlahtno in hvaležno srce, kar je v tvoji nevarni bolezni zadosti pokazal. Zlo sta bila oba vesela, rada sta še osem dni ostala pri Škofu, pomagala sta delati kar sta mogla pri hiši, da nista v lenobi časa tratila. Med tem ukaže škof obema nove oblačila narediti, in ko namenjeni dan pride, se Pavl škof na pot poda, in v kočijo vzame oba popotnika s saboj. Srečno pot in lepo vreme so imeli celi teden. Celo pot so se lepo pogovarjali, in eden drugemu pripovedovali, koliko dobrega so od Boga prejeli, koliko čudno je Bog enega ko drujega z velikimi nadlogami obiskal pa mu tudi v nadlogah veselje najti dal. Lepo sta poslušala oba tovarša prijazne škofove besede, s katerimi jih je učil, vselej v Boga zaupati, in greha vedno skrbno se varovati. Ohranita si v srcu ljuba moja prijatelja, jima reče Škof Pavl, in nikoli ne pozabita te resnice: Kdor si prizadeva, kolikor mu je mogoče, prav ravnati, pošteno živeti in greha se varovati, tisti je božji prijatelj, Bog pa svojega prijatelja nikoli ne zapusti. Mislita, kako se je godilo z Danielom, s Tobijam, z Jobam. Kako se je godilo z apostelni in z drugimi kristjani. Trpeli so in z veseljem so trpeli s trdnim zaupanjem; Bog jih ni zapustil. Niso se golfali, srečno je bila njih žalost v večno veselje spreobrnjena, katero oni v nebesih uživajo. V takih božjih svetih pogovorih jim je čas popotovanja hitro minil. Ravno binkuštno soboto zvečer se pripeljajo do C... na Štajerskem, in zavijejo v oštarijo pri volarji, tam prenočiti. Postrežni oštir hitro priteče h kočiji in spremi škofa s tovarši vred v hišo, in jim odkaže posebno lepo kamerco, kmalu napravi tudi nekoliko večerje. Ko je Pavle Škof sam s tovarši v kamerci, jima reče: Zahvalimo dobrotljivega Boga, ki nas je tako po očetovsko vse nesreče obvaroval na poti. Jutri pa, ker je velik praznik, ne pojdemo naprej; če je vama prav, bomo tukaj ostali, molili in Boga častili; ne spodobi se tak svet praznik popotovati brez potrebe ali brez sile. Vsi trije pokleknejo in glasno Boga hvalijo. Po večerji in po večerni molitvi se k pokoju podajo. Binkuštno nedeljo zjutraj, ko je jelo po vseh cerkvah tistega mesta dnevu zvoniti, je škof Pavl vstal in poklical oba tovarša, da so vkup molili. Glejta, jima reče škof: Današni dan je sveti Duh na svet prišel čez aposteljne, kateri so bili v molitvi zbrani, molimo tudi mi da bomo vredni prejeti s. Duha; on nas bo razsvetlil, on bo naše srca oveselil. Pokleknejo in vsi trije celi čas molijo dokler je zvonilo. Ko odmolijo, jima reče škof Pavl: Vidva zdaj, če hočeta, še zaspita nekoliko časa, jest pa bom molil in se pripravljal k sveti maši. Ob 7. bomo šli v cerkev, jest bom opravil ofer s. maše, vidva pa v cerkvi molita in Boga hvalita, ker drugega opravka nimata. Vender Karl! povej mi še pred, kako je to, da se ti dans tako na smeh držiš, ker te še nisem videl ne enkrat se zasmejati, in dobre volje biti, dans pa si tako vesel? Gnadlivi gospod škof! odgovori Karl, kako bi ne bil, ki imam takega žlahtnega dobrotnika kakor ste vi, kateri ne skrbi samo za moje telo, ampak tudi za mojo dušo. Vso pot ste nama take lepe nauke dajali, da je celo moje srce k Bogu obrnjeno, in vneto za božjo ljubezen. Zato sem nocoj zelo veselo noč imel. Če vam smem povedati, sicer na sanje nič ne držim, vendar so me nocojšnje sanje razveselile. Sanjalo se mi je, da so me moja mati obiskat prišli, vsi veseli in zdravi, zato sem dans tako vesel. Škof Pavl odgovori: Morebiti ti je Bog kako veselje dati namenil, pojdi v cerkev in lepo moli. 
VIII. 
Po škofu Pavlu najde Karl baron Gap svojo mater. 
Škof Pavl gre v cerkev, opravi z veliko andohtjo s. mašo, in še potem dolgo v cerkvi moli. Ko odmoli, gre domov še druge dolžne duhovske molitve opravit, tovaršem pa ukaže v cerkvi biti, potem pa po mestu iti kaj pogledat. Ves zamaknjen v molitvi škof sam moli v kamerci, kar okoli desete ure zasliši okoli oštirjeve hiše veliko ječanje, vzdihovanje in vprašanje. Pogleda pri oknu, kar vidi veliko revnih, bolnih in slabožnih, kateri so okoli hiše hodili in pobiti eden drugemu pripovedovali: Ni je dans naše Kordule! ni je dans! Škof Pavl ne ve, kaj to pomeni, radovedno komaj čaka, da tovarša domov prideta in hitro reče Karlnu. Pojdi oštirja vprašat, kaj pomeni da dans toliko revežev okoli pohaja in po nekaki Korduli oprašuje. Na to oštir gre sam k škofu s Karlnam vred in mu pravi: Nič ni čudnega to. Vsako nedeljo jih toliko pride okoli desete ure, prosit ubogajme nekake gospe po imenu Kordule. Ona je zelo dobrodelna. Daje rada revežem, pomaga bolnikom, veliko dobrega stori. Ob 10. uri se vsako nedeljo pripelja v cerkev, in se pri nas vselej malo pomudi, da revežem razdeli. Je dobro uro od tukaj graščinca, kjer ona gospoduje in tako tiho in brumno živi, da je vsem lep zgled. Dans je pa zjutraj k maši prišla, in se kmalu vrnila, mora še kaj posebnega opravila doma imeti. Reveži so jo zamudili, zato zdaj po njej oprašujejo. Karl posluša zvesto oštirjevo pripovedovanje, in ga vpraša, kako se ta dobra gospa piše? od kod je? Oštir pravi: Nič več ne vem povedati, kakor to, da je vdova, ime ji je Kordula. Nobeden jo drugači ne imenuje, kakor naša mati Kordula. Per sebi ima nekako služabnico ravno te starosti, obe živite vkup, kakor dve prijateljice, molite in ubogim veliko pomagate. Pred več leti je graščinco kupila k veliki sreči vsem revežem našega kraja. Iz Ilirskega jim je sem prišla in svojo zvesto služabnico tudi vdovo še s sabo pripeljala. Karl pravi nato k škofu Pavlu: Gnadljivi gospod škof! Mi dovolite, da grem obiskat tako dobro gospo, rad bi jo videl in poznal, ker toliko revežem pomaga. Zdaj še le vem obrajtati in častiti dobrodelne ljudi, ker sem izkusil, kako dobro dene človeku v nadlogah najti dobrotljivega pomočnika. Škof Pavl reče: Prava in dobra je tvoja misel. Ne le samo ti, tudi jest grem obiskat dobrodelno gospo, vredna je, da jo gremo razveselit. Pa oštir! povejte mi, pravi Škof: Bi pa gospa Kordula rada videla, ko bi jo mi trije prišli obiskat? O rada, pravi oštir, veliko veselje ji bo to, še vsakega kmetiškega človeka prijazno sprejme, kaj bi vas ne? Dobro vem, da jo boste zelo razveselili. Po kosilu ukaže škof Pavl napreči in peljati do graščince gospe Kordule, dejal je: Dans, ker je praznik, ne gremo naprej, drugega opravka nimamo, lahko gremo tedaj obiskat dobrodelnico, in malo kraje ogledamo. Prpeljajo se škof Pavl in oba tovarša do gradiča gospe Kordule, kateri na gričku stoji. Tam stopijo iz kočije, in gredo peš proti gradu mimo vrta, kateri je pred gradom ograjen bil. Memo vrta grede vidijo na vrtu blizu pota sedeti na klopici priletno ženico, čedno oblečeno, ki je bukvice brala in pa jokala. Škof jo s prijazno besedo popraša: Žena! bi nam povedali, ako so gospa Kordula doma? Žena hitro vstane, ker pred ni nobenega videla, si hitro oči obriše, in gre škofu roko kušnit, ker je po oblačilu videla da je duhoven, in odgovori ponižno: Doma so gospa Kordula, doma. Škof: So sami? Žena: Niso sami, gospod in gospa z dvema otroci sta pri njih, pa nobenega ne poznam. Odjedli so, zdaj nekaj igrajo, meni pa so rekli na vrt iti, da me dve uri nič ne potrebujejo. Škof: Kaj ste vi gospejna služabnica? Žena: Sim še dolgo let. Škof: Zakaj pa jokate, kaj je gospa tako huda? Žena: O Bog varuj! Sej ne jokam, le žalujem, dasiravno mi je dobro; gospa me ima ne kakor služabnico, ampak kakor prijateljico, vse mi zaupa, vse me vpraša, zato ker ve, da sem skrbna za vsako delo. Zdihujem pa zavoljo drugih bridkost. Škof: Pojdite vprašat gospe: Če smemo iti jo obiskat, ker smo tujci iz Dunaja, in nič z njo znani. Žena gre hitro v grad povedat, da trije gospodje iz Dunaja bi radi prišli gospo obiskat, eden med njimi je Škof, zlat križ ima na vratu. Gospa Kordula reče: Teci hitro doli in reci jim, da jih lepo prosim precej gori priti. Pavl škof gre s tovaršama v grad, služabnica jim pokaže stanovanje. Ko v hišo pridejo, se po navadi eden drugemu priklonejo in se pozdravijo, potem reče Pavl škof: Ne zamerite žlahtna gospa, da vas pridemo obiskat, če ravno se ne poznamo: Praznik je dans, ne spodobi se popotovat, iz Dunaja pridemo, do L... gremo, dans počivamo. Glas vaših dobrih del nas je obudil, da pridemo vas obiskat: Jest sem škof v I., ta dva sta moja tovarša, prideta še iz bolj daljne dežele. Reveža sta, sem jih jest k sebi v kočijo vzel, domovanja iščeta, popotnika sta, kakor smo vsi na svetu. Gospa Kordula je bila vsa vesela, prosila jih je, da so posedeli, in ukaže prinesti vina, kruha, putra in redkve, in je rekla: Velika čast mi je, da se tako daleč ponižate gnadljivi gospod škof, k meni priti, in me ubogo žalostno zapuščeno vdovo obiskati, v srce me to veseli: Pa ne zamerite gnadljivi gospod škof, če vas vprašam, kako vam je ime. Škof Pavl odgovori: Pavle mi je ime, pišem se Svetin; iz Ilirskega sem doma. Potem reče: Žlahtna gospa! vašega imena drujega ne vem kakor Kordula, smem vas vprašati, kako se še vam pravi? Gospa Kordula odgovori malo nerada, zato ker svojega pravega primka še nikomur ni povedala: vendar reče: Več let sem še vdova, moj mož je bil na vojski ubit, in zdaj sem od vseh zapuščena. Karl, kateri je gospej Korduli ravno nasproti sedel, jo je vedno ogledoval, in srce se mu je treslo. Oh! je rekel sam pri sebi, moja mati je bila ravno taka; kako zelo ji je ta gospa podobna, le samo preveč je kumerna, moja mati je bila debela. Ves je bil Karl zmeden in rudeč, kar besede ni mogel govoriti; potem se vendar srčnega stori, se priklone ponižno in reče: Žlahtna gospa Kordula! kaj ne, vaš mož je bil baron Gap, ki je bil v prvim boji umorjen, in vaš sin je bil Karl, ki je sam radovoljno k francozom šel, dasiravno ste mu vi zelo zelo branili, in je potem na Rusovskim zmrznil? Vsa bleda gospa Kordula postane in pravi: Oh vi veste od mojega Karlna! povejte mi, kje je zmrznil, kje je zakopan? kupit pošlem njegove kosti, ali pa sama grem ponje, da bo vsaj mrtev zraven mene prebival, ker te sreče nimam, ga živega več videti. Oh moj Karl! oh moj Karl! je vzdihovala na glas gospa Kordula. Zakaj me nisi ubogal, saj sem ti naprej povedala da se ti bo kaj takega zgodilo. — 
Karl se zdaj več ni mogel premagati, ker je za gotovo vedel, da je gospa Kordula njegova mati. Solze so se mu udrle, glasno začne jokati, vstane in gre k svoji materi jo objame in kušne, rekoč: Oh ljuba moja prisrčna mati. Ne žalujte ne žalujte! glejte, jest sem vaš Karl, vaš sin, vaš neboglivi sin. Kordula se začudi, ne verjame, da bi ta njeni sin bil. Oh kako bi to bilo mogoče? da bi ta moj sin Karl bil? Karl odpne kamžolo in vzame iz vrata tablico s podobo gospe Kordule, in jo da svoji materi rekoč: Lejte mati vašo podobo, ravno tisto, katero ste mi dali tisti dan, ko sem se od vas ločil. Vedno sem jo na vratu nosil, in vselej se na vas spomnil, kadar sem tablico pogledal. Kordula pogleda podobo, jo pozna in omedli od veselja. Ko spet k sebi pride, in se zbrihta, so bile njene prve besede: Karl moj ljubi sin! oh kako sem srečna, da te še enkrat vidim. Dobrotljivi, usmiljeni Bog! kako neskončno si vendar dober, uslišal si moje molitve, ozrl si se na moje vzdihovanje, dal si mi sina, katerega sem še zdavnaj objokovala in mislila, da je še črvam za jed. Bodi hvaljen in vekomaj češen usmiljeni Bog! ker si dans mojo žalost v tako veselje spremenil. Tvoje dobrote o Bog! okušam dans posebno, torej je moje srce polno hvaležnosti. Potem ko se srce od veselja in čudenja take sreče, na katero nobeden ni mislil, vse žgano potolaži, reče Karl ves vesel in poln otroške ljubezni do svoje matere: Ljuba moja mati! Bog nas je dolgo let skušal z nadlogami, z nesrečami in z mnogimi bridkostmi. S tem nas je učil prav moliti in v njega zaupati. On dobrotljivi nebeški oče je videl našo potrpežljivost, uslišal je naše vzdihovanje, in dans nam tako veselje storil. Snoči še je bilo moje srce zelo veselo, brez da bi bil vedel zakaj, dans pa poznam in čutim. Ljuba mati! vem da se je vam vse leta, kar sva bila ločena, hudo godilo, naj huje pa vam je bilo, ker niste od mene nič slišali in zvedli. Veliko hujša vendar se je meni godilo. Per reki Berezini, kjer je več sto francozov, lahov in nemcev potonilo, ko so nas Rusi podili, se je most podrl, čez nismo mogli, toliko je bilo mrličev v vodi, da se je skoraj voda zajezila, živi so po mrtvih čez lazili. Strah je še misliti na tisti dan, kaj smo trpeli pri tisti vodi Berezini. Tudi jest sem bil že blizu smrti. Pahnili so me v vodo tisti, ki so za nami pridrli in pred Rusi bežali. Vsak je hotel pred čez vodo priti in bežati. Plavati sem sicer enmalo znal, vendar lačen in slab nisem mogel naprej, videl sem, da je zdaj moja zadnja ura prišla. Moj tovarš, s katerim sva bila vedno zvesta prijatelja, kateremu sem večkrat kaj dal, dokler sem denarjev dosti imel, je k sreči videl, kako v vodi pojemam, skoči v vodo, in srečno me iz vode izvleče in pred smrtjo obvaruje. Ko na suho prideva, sem se mu zahvalil, pa sem rekel: Kaj pomaga, ker si me otel pred smrtjo v vodi, zdaj pa naju bodo Rusi pobili, kateri so bili komaj 30 stopinj od naju. Dobri tovarš mi reče: V Boga zaupajva, on naju bo obvaroval in pri življenju ohranil. Vrziva vse orožje od sebe in pojdiva Rusom naproti prosit, da naju pri življenju puste. Storila sva kakor je rekel, in Rusi so naju dali z drugimi vred v temne globoke jame rudo kopat, kjer se nama je grozno hudo godilo, vendar sva Boga hvalila, da sva pri življenju ostala. V najnih nadlogah sva eden drugega troštala, in vedno Boga prosila, da bi se naju usmilil in nama to srečo dodelil, še kdaj domov priti. Moj ljubi tovarš in zvesti prijatelj me ni zapustil, vselej mi je rad pomagal in jest njemu. Čez več let je Bog nanjo prošnjo, najne molitve uslišal. Rešena sva bila oba ob enim iz rusovske služnosti, izpuščena sva bila domov. Lete mati blizu doma sem še bil, ne daleč od Dunaja, in sem tako oslabel, da mi več ni bilo mogoče naprej. Ves slab, zdelan, spotan in lačen sem omedlel, tako da se nisem zavedel. Moj ljubi tovarš me ni zapustil, po bratovsko je zame skrbel, dobrih ljudi prosil da so mi pomagali. Brez njega bi bil gotovo umreti mogel na poti. Lejte, ta zvesti prijatelj, ta moj dobri tovarš je Bazili Hudon, katerega tukaj z mano pri mizi vidite. Kordula vsa ginjena na to pripovedovanje: O zvesti varuh mojega sina, mu je rekla po francosko, ker je znala tudi dobro govoriti, kakšno plačilo ti bom dala za take dobre dela, ali kako se bom zadosti hvaležna skazala? Bog vam vse to poplačaj, jest nisem v stanu tolikih dobrot, ki ste jih mojemu sinu storili, povrniti. O dobra gospa Kordula! odgovori Francoz. Zadosti sem plačan videti vas in vašega sina tako srečna, in tako vesela, da sta se našla in spet zdrava eden drugega dobila. Bog daj, da bi tudi jest svoji materi tako veselje storil. Kar sem vašemu sinu storil, je bila moja dolžnost, ne hvalite tedaj mene zavoljo tega. Dolžnost je bila to krščanska, in hvaležnost do vašega sina me je vezala, njega ne zapustiti: On mi je tudi življenje otel, ker ni hotel povedati, da sem pravi Francoz, ampak je le Rusom pravil, da sem njegov tovarš. Njegovi ilirski jezik me je pri življenju ohranil, ker je Karl precej z Rusi govoriti znal, in tako sebe in mene pri življenju ohranil, ker je Rusom vedno pravil, da sva bila prisiljena se z Rusom vojskovati. 
Karl naprej tako govori materi Korduli: Drugi moj in mojega tovarša dobrotnik so leta pričujoči visoke časti vredni gospod škof Pavl. Oni so nama pomagali, naju preskrbeli, naju k sebi vzeli, in zdaj še sami naju k vam pripeljali. — Na to mati in sin vstaneta, stopita k škofu Pavlu, ga vsak za eno roko primeta in jo s solzami v očeh hvaležno kušujeta. O dobri duhovni oče! je rekla mati Kordula, kako vam moreva zadosti hvaležna biti, kako dobrote povrniti? Bog naj vam obilno povrne. Vam se ne more nikoli hudo goditi, ker tako radi dobre dela milosti storite, saj je sam Jezus rekel: Karkoli boste revežem storili, hočem tako zarajtati, kakor da bi bili meni storili. Ker vam drugega ne morem povrniti, vas prosim višji duhovni oče! vsaj to veselje nam storite, da nekaj dni pri nas ostanete, vkupej hočemo Boga hvaliti za tolike dobrote. Tudi Francoz Bazil mora pri nas ostati, in potem če bo hotel iti v svojo domovino, ga bom jest dala peljati do doma in z vsem ga hočem preskrbeti, ker vreden je tak kristjan žlahtnega srca. Škof Pavl in Francoz Bazili sta dovolila pri gospej Korduli tri dni ostati; torej pošljeta voznika s kočijo v mesto nazaj, da naj oštirju pove; da tri dni jih ne bo nazaj, da bodo pri gospej Korduli ostali. Po tem vozniku se je kmalu razoznanilo po mestu in okoli, da je mladi Baron Karl, sin gospe Kordule, domov prišel, torej so reveži in drugi znanci prišli Korduli srečo voščit, in mladega Karla videt. De je gospa Kordula to veselo zgodbo bolj vredno obhajala, je ukazala drugi dan dobro in žahtno kosilo napraviti in je zraven veliko prijateljev in prijateljic povabila. Drugo veliko kosilo je tudi zraven napravila za vse reveže tistega kraja, in jim ukazala dati obilno jesti in piti. Vse se je veselilo v gradu in zunaj grada. Vsi ljudje so dejali: Lejte, vendar Bog še tudi na tem svetu nekoliko dobrote povračuje. Koliko dobrega je storila gospa Kordula, kolikim revežem pomagala. Zraven je zmerom vzdihovala za svojim sinom, zdaj pa je srečno prišel, v taki žlahtni tovaršii, je našel dobro mater, in dobra mati je našla svojega sina čez toliko let. Brumno živeti vselej prav pride. 
IX. 
Škof Pavl najde svojo mater. 
Drugi dan, bil je ravno binkuštni pondelik, je škof Pavl v cerkvi, katera je blizu grada bila, s privoljenjem fajmaštra tiste fare očitno božjo službo opravil, kjer so vsi vkup konc maše hvalno pesem zapeli. Ko domov pridejo zajtrkvajo in pa si eden drugemu pripovedujejo, kako se je godilo. Nikoli se niso mogli zadosti izgovoriti. Vsim vkup je Bog dans spet novo veselje pripravil. Med tem je bilo kosilo gotovo. Dobre in drage jedi so služabniki na mizo nosili, vse je bilo pripravljeno. Poklicani k mizi, preden se k jedi usedejo, na glas molijo, škof Pavl je naprej molil, ni si tega pomišljeval ali bi glasno molil ali ne, ker pri gospodi ni navada pred jedjo in po jedi glasno moliti. Škof Pavl kar moli, drugi so za njim molili. Po tem se k mizi usedejo, jedo in se od mnogih reči pogovarjajo. Vsi veseli in dobre volje so bili. Kmalo potem prinese Neža, stara zvesta služabnica in prijateljica gospe Kordule, novo dobro jed na mizo. Gospa ji reče: Glej Neža! kako sem srečna, ker sem sina spet dobila, katerega nisem nikoli videti mislila; iz celega srca tudi tebi tako srečo privoščim; želim da bi tudi ti kdaj tako veselje uživala. Neža na to nič ne odgovori ampak globoko vzdihne. Ne žaluj ljuba moja Neža! ji reče gospa: Dva sina imaš, vendar se bo lahko zgodilo da enega najdeš. Škof Pavl, ko to sliši, se obrne k gospej Korduli in ji reče: Žlahtna gospa! povejte mi, od kod je vaša služabnica doma, ki jo Nežo kličete, prav prav znana se mi zdi, še sem jo večkrat ogledoval od strani, nekako posebno nagnjenje do nje čutim, in ne vem zakaj? Gospa reče: Iz ilirskega je, blizu L... doma, kjer je bila nekdaj suknarija. Moža so ji mladega na vojsko vzeli in zdaj dolgo let nič ne sliši od njega. Zapustil je dva fantiča, dala jih je v službo, ker jih ni mogla sama preživeti, tudi od nobenega nič ne ve, kje je kateri, ali kako se mu godi. Per meni je še dolgo let, rada jo imam, zato ker je pridna, zvesta in brumna. Ena drugo sve troštale in vkup molile. Per teh besedah je škofa Pavla zelena in rdeča prehajala, drugega ni mogel reči ko te besede: Vsaj zdaj vem, zakaj se mi je ta ženska tako znana zdela. Prosim vas gospa, pravi škof, da pokličete Nežo k mizi, in da mi dovolite ji kako veselje storiti. Gospa kar pozvoni, pa kakor bi mignil je bila Neža pri mizi, in gospa ji reče: Pojdi tukaj ti gospod škof hočejo nekaj povedati. Škof Pavl se priklone vsem povabljenim rekoč: Mi ne boste zamerili, da tukaj očitno pri mizi se s služabnico pogovarjam. Vsi so rekli: Prav je. Potem reče škof Neži: Ljuba moja, povejte mi kako je bilo vašemu možu ime? Neža odgovori! Franc Svetin. Škof: Koliko otrok sta imela? Neža. Ne več ko dva fanta in pa dvojčka sta bila, potem je mož mogel iti na vojsko, in ni ga bilo več nazaj. Škof: Kako je bilo fantom ime, in kam sta prišla? Neža: Prvi je bil Janez drugi je bil Pavl; Janeza je neki sosed v Trst odpeljal, potem Bog zna kam je prešel. Pavleta sem dala krave pasti; prišel je neki gospod, ga je s saboj vzel, in od takrat ni več glasu od njega. Per teh besedah je Škof Pavl spoznal za gotovo, da je Neža njegova prava mati. Več se ni mogel zatajvati, vstane jo objame s solznimi očmi rekoč: Ljuba moja prisrčna mati! glejte, kakor je Bog dal včeraj vaši dobri gospej Korduli tako srečo in veselje uživati, ker je našla svojega sina, ravno tako veselje je vam Bog dans pripravil, pa tudi meni. Jest sem vaš sin Pavle, katerega ste krave past dali. Ne žalujte več, ne vzdihovajte moja dobra mati! lahko vam bom zdaj obilno povrnil, kar ste z manj trpeli in zame skrbeli. Hvalite Boga, kateri je moje in vaše molitve uslišal. Neža se začudi, vsa bleda prihaja, ne ve ali je resnica, ali so sanje, in reče: Oh to ne more biti, kako bi bili vi moj sin. Škof Pavl zaviha rokave, in pokaže materi desno roko, kjer je bilo z rdečo farbo v kožo zarezano „Franz Svetin.“ Potem pokaže levo roko, kjer je bilo zarezano „Neža Trpinc“ Ko Neža to zagleda je spoznala, da je ravno tisto znamenje, katero je ona sama Pavletu še otroku naredila, zdaj je spoznala, da je škof Pavl njeni pravi sin. Od prevelikega veselja je Neža omedlela in nezavedno na tla padla. Na posteljo so jo mogli nesti; pa z dušečimi mazili so jo kmalu zbrihtali. Po praznično so jo oblekli, in k mizi se je mogla vsesti, dasiravno se je branila. Ko k mizi pride, so se vsi povabljeni grozno veselili, in čudili se, da dva sina najdeta vsak svojo mater, brez da bi bil kateri mislil. Ni ga bilo ne pred ne potlej takega veselja v tistim gradu. Celih osem dni so še potem vkup ostali, se z gostarijami veselili, eden drugemu svoje pergodbe pripovedovali, in Boga hvalili, kateri jim je tolikega veselja še na tem svetu dočakati dal. Osmi dan se ločijo, pa težavno je bilo ločenje, vsem so bile solze v očeh. Škof Pavl je rekel: Ne pozabimo božjih dobrot, bodimo zvesti dobrotljivemu Bogu, in dal nam bo tudi srečo, da se bomo na unim svetu spet našli, kjer se ne bomo nikoli več ločili. Francozu Baziliju je dala gospa Kordula toliko denarjev, da je bil do svojega doma obilno preskrbljen, ker je bil tako zvest tovarš Karlnov. Kader ga Kordula od sebe spusti, mu reče za odhodnjo: Bog vam daj tudi najti svojo mater, in ji toliko veselja storiti, kolikor ga je meni moj Karl storil. Če boste tako srečni jo živo in zdravo najti, pišite mi, da bom deležna vašega veselja. Francoz se priklone, zahvali za dobrote, obljubi zvesto sporočiti, kako bo doma sprejet, in gre. Karl ga nekaj dalje spremi, ko se ločita se objameta, in obema tečejo solze. Tako je prava resnična prijaznost dva srca sklenila, da sta bila v nesreči in sreči ko prava brata. Škof Pavl vzame svojo mater in jo k sebi v kočijo posadi, tudi prisede gospa Kordula in jo do velike ceste spremi. Težko se je ločila Neža od svoje dobrotnice Kordule. Obe ste jokale preden se ločite. Neža ni mogla drugega reči, kakor te besede: Žlahtna gospa, moja dobrotnica! ne morem se vam zadosti zahvaliti za tolike dobrote, kar ste mi jih storili; molila bom za vas, da se kdaj v nebesih snidemo. Tako je šel Francoz iskat na francosko svojega domovanja; škof Pavl pa se je peljaj s svojo materjo po drugi poti nazaj v svojo škofijo. Svojo mater Nežo je pri sebi imel, lepo zanjo skrbel in jo spoštoval. 
DRUGI DEL. 
I. 
Janez Svetin pek v Trstu. 
Neki mokar, kateri je poln voz moke v Trst naprodaj peljal, vzame fantiča Janeza s saboj, katerega mati Neža Svetinka več prerediti ni mogla. Mislil je mokar, fantič je brihten, zna brati in pisati, tudi enmalo laško zna žlobudrati, morebiti ga kam pripravim, da mi bo hvalo vedel. Ko v Trst prvozi, kmalu pride pek, kateri ob enim vso moko kupi, po tem v smehu vpraša mokarja: Prodaste tudi fanta, ki je na vozi, zelo mi je všeč; mislil je pek, da je fant mokarjev sin. Kakor nalašč so bile mokarju te besede, zato brž reče: Mož beseda: Rad vam ga dam. Ni moj fant to, ampak sin neke revne vdove, katera ga več prerediti ne more. Vzel sem ga s saboj, da bi ga kam pripravil, če vam je resnica ga vzeti, bole dobro delo storili, in fant vam bo hvalo vedel. Pek na to fanta z veseljem k sebi vzame, in ga uči pekovskega rokodela. 
Kmalo se je Janezik privadil v Trstu. Gospodar in gospodinja, vsi so ga radi imeli, ker se je k vsakemu delu znal pripraviti, in je bil grozno priden. Dobro mu je bilo, vendar tega ni imel, kar je naj bolj želel, zato je bil zmerom tih, pobit in žalosten. Večkrat je ob nedeljih in praznikih v kakim samotnim kraju vzdihoval in jokal. V začetku so vsi menili, fant joka po domov, dolg čas mu je. Čez nekaj časa ga gospodar vpraša: Janezik! ti je še zdaj dolg čas, se ti toži po domov, ali kaj ti je, ker si zmeraj žalosten? Fant odgovori: Nič mi ne manka, dobro mi je, le tega nimam kar naj bolj želim, pa ne upam se vas prositi. Le povej, če se more ti bom storil, zato ko rad bogaš. Janez odgovori ponižno: V šolo bi rad hodil, rad bi se kaj učil, premalo znam, pa še to bom pozabil. Gospodar mu prijazno reče: Fantič! prav všeč mi je to, ne bodi žalosten zavoljo tega, če boš zmerom tako rad ubogal, kakor do zdaj, tudi v šolo boš hodil. Vsak dan vendar te ne morem pustiti v šolo zavoljo pekarije, v nedeljih in praznikih pojdeš vselej v nedelsko šolo. Če boš priden, čez pol leta bom domačim fantom učenika v hišo vzel, in tudi ti boš smel včasih zraven poslušati, kar se bodo učili. Kdo bi bil bolj vesel ko Janez pri tih besedah. Vesel skoči gospodarju roko kušnit, in se mu zahvalit. Od zdaj je bil Janez zmerom vesel in dobre volje. Precej prvo nedeljo je v šolo šel, in zvesto pazil na vse kar je v šoli videl in slišal. Učenik ga je kmalu spoznal, in ga zato večkrat očitno hvalil, in ga drugim za zgled dal. Med vsemi drugimi rečmi, ki se jih je Janezik v šoli učil, so mu bile naj bolj všeč rajtenge. Grozno ga je veselilo, kadar v šoli drugi fantje niso mogli narediti rajtengo, on pa jo je urno storil, če je bila še tako težka. Tudi je Janez svojemu gospodarju vse rajtenge narejal, kadar je moko ali druge reči kupoval. Kader je čas imel Janezik, ni drugih norčij uganjal, kakor njegovi tovarši, ampak bukvice je v roke vzel in kaj dobrega bral, zato ga je tudi gospodar rad imel, ker je videl, kako zvest in priden fant je, in pa vedno doma. Nar večji dobiček pa je imel Janez od tega, ker se je le doma držal, da se je obvaroval pred zapeljivostjo hudobnih tovaršev. Marsikateremu tovaršu, ki ga je kam vabil je odgovoril: Ne grem, sem obljubil mater ubogati, ker so mi večkrat prepovedovali v tovaršije hoditi, in so mi dejali: Fant! obdrži v glavi te besede: „Po hudobni tovaršii glava boli.“ 
Eno nedeljo so imeli pri Janezovim gospodarji veliko gostarijo, zato ko so pekovskega fanta, kateri se je izučil, bil je Janezov tovarš, v pekovsko bratovščino vzeli. Pili in jedli so in dobre volje bili celi popoldan. Janez pa se je skrivaj ukradel, vzel bukvice, šel iz mesta v samoten kraj. Vroče je ravno bilo, se usede ne daleč od ceste na brežičku in morje premišljuje. Mislil je sam pri sebi: Toliko vode, kar oči peljajo drugega ni ko voda, kaj je neki on stran vode, ali so tudi tam ljudje kali? Ko Janez tako morje premišljuje in božjo previdnost hvali pod drevesom, priteče kodrast pes tudi pod drevo v senco, in se zraven Janeza vleže. Janez zagleda, da je pes nekaj rdečega v gobcu prinesel; Janez psa hitro spodi, in koder pusti, kar je prinesel. Bila je lepa štirvoglata mošnica iz žlahtnega rdečega usnja, kakršne le gospodje pri sebi nositi navado imajo, da pisma ali kake druge tanke reči hranijo. Janez jo odpre, pa kako se začudi ko najde noter dvanajst bankovcev po tavžent goldinarjev, šest po pet sto goldinarjev, in še več drugih pisem, katerih ni poznal. Zraven je bil tudi grozno lep zlat prstan, kamenci so se lesketali, da ga bleše. Janez Svetin vse to pregleduje in misli. O revež, kdor koli si to zgubil, želim pred ko je mogoče najti tistega, kateri je zgubil, da mu nazaj dam. Tudi skušnjave so ga začele motiti; huda misel je prišla v glavo, katera mu je rekla na tihoma: „Spravi in tiho bodi, saj te nihče ne vidi, denarjev imaš zdaj zadosti, dokler boš živ, zvedeti pa se ne more, ker živ človek zato nič ne ve.“ Na to Janez proti nebesam pogeda, hitro se na Boga spomni, in sam sebi odgovori: Res da me nihče ne vidi, pa Bog me vidi, pred Bogom ne morem nič skriti. Kaj mi pomaga krivično blago ali najdeno, ker ni moje; kako bi ga zamogel z mirno vestjo uživati. Ne, ne, ne obdržim ne krajcarja. Ne bom nikdar maternega nauka pozabil, kar so mi večkrat rekli: „Fant! kadar kaj najdeš, ne misli da je tvoje, daj nazaj, zvedi čigavo je, daj oznaniti, gospodar se bo kmalu dobil, tako boš pred Bogom in pred ljudmi pošten ostal.“ Janez je tako hitro skušnjave premagal, materni nauk mu je bil dober pripomoček. V aršet spravi lepo mošnico in gre počasi domov z resničnimi željami najdeno nazaj dati. 
Vesel gre Janez Svetin proti domov ob morju, ne misli več na najdeno blago, kar sreča nekega gospoda lepo oblečenega, kateri je ob morju gori in doli hodil, zdaj naprej zdaj nazaj ves zamišljen. Njegov obraz je bil prepaden in bled, ves je bil v žalosti utopljen, da je bil mrliču podoben. Svetin ga gleda in misli: Tega gospoda mora grozno nekaj skrbeti, ki je tako zelo žalosten. Le stopi k njemu in mu reče prijazno: Gospod, ne zamerite, da vas vprašam: Kaj hudega se vam je zgodilo, ker ste tako žalostni? Gospod bi morebiti v svoji sreči pekovskega fanta še pogledal ne bil, in mu odgovora ne dal. Nesreča in nadloga pa tudi prevzetnega in visokega človeka ponižnega stori; torej gospod globoko vzdihne in reče: Oh kaj me vprašaš, ker mi pomagati ne moreš. Janez naravnost odgovori, kakor pred nedolžen in nepokažen mladenič: Gospod! če vam jest ne morem pomagati, vam Bog lahko pomaga. Te besede nedolžnega mladeniča so žalostnemu gospodu do srca šle, in ga nekoliko zbrihtale v Boga zaupati. Pred je bil gospod le v posvetne skrbi, v barantije in kupčije zamaknjen. Na Boga je malokdaj ali pa nikoli ne mislil. 
Na to pravi gospod, prav govoriš. Res je, da mi Bog lahko pomaga, toda prevelika je moja nesreča, ne morem je preživeti, ravno zdaj pregledujem in premišljujem, kje bi v morje skočil in se utopil; konec je mojega življenja, meni ni več živeti. Janez Svetin srčno stopi k žalostnemu gospodu in reče: Gospod! lepo vas prosim ne storite tega. Če ste nesrečen na tem svetu, zakaj se hočete še v večno nesrečo pogrezniti. Kaj ne veste, da ta greh vam ne bo ne na tem ne na unim svetu odpuščen; zakaj hočete upanje na božjo milost zgubiti in scagati. Ne veste, da po hudim vremenu spet lepo sonce sija. Če se vam zdaj hudo godi vam bo že Bog spet srečo dal. Bog pošilja nesreče, da nas z njimi opominja na njega ne pozabiti. Le trdno v Boga zaupajte in on dobrotljivi oče vam bo vse to v vašo srečo obrnil. Per tih besedah je gospod ostrmel in fanta debelo gleda, čez nekaj časa reče: Fant! dans si ti moj angelc varuh. Tvoje besede so me potroštale. Gotovo bi že bile velike morske ribe moje truplo trgale, in z mojo dušo Bog ve kaj bi bilo, ko bi ti meni ne bil tako v srce govoril. Bogal bom perprostega fanta, ne bom se utopil, naj se mi godi kakor hoče. Žlahtno je tvoje srce o ljubeznivi fant, povej mi, čigav si, hvalo ti bom vedel, torej ti hočem tudi svojo nesrečo povedati. Glej, jest sem bil bogat, pri kupčiji sem si opomogel. Ravno po kupčiških opravilih sem danes zjutraj šel, in vzel s sabo skoraj vse premoženje v rdeči mošnici. Ko pridem do kupčije, o strah! sežem v aržet, ni je bilo nikjer mošnice, urno se vrnem, tečem nazaj iskat, iščem in iščem pa je ne najdem. Več ko desetkrat sem že dans to pot storil, pa vse zastonj. Janez je zdaj spoznal, da ta je pravi gospodar najdene mošnje, vendar jo noče pred pokazati, da reče gospodu: Morebiti vam zamorem zvedeti tistega, kdor jo je našel, povejte mi, koliko je bilo noter. Gospod pravi: Bilo je noter 12 bankovcev po 1000 goldinarjev, 6 po 5 sto, druge pisma so bile pa dobivne pisma, ki se po nemško veksel imenujejo, tolike vrednosti, da ti ne morem izreči. Zraven je bilo pet zlatih cekinov in grozno lep drag prstan, s takimi žlahtnimi kamenci, da je veliko vreden. Ko bi kdo meni vse to nazaj prinesel mu rad 1000 goldinarjev dam, če bi pa še več hotel, bi tudi rad dal, kolikor bi sam izmislil. Janez, kateri je zdaj za gotovo spoznal, da je to pravi gospodar najdene mošnje, spodobno reče: Gospod! ali vam nisem prav pravil, da le v Boga zaupajte in nič žalega si ne storite? glejte kako kmalu vas Bog potrošta. S temi besedami potegne mošno iz aržeta rekoč: Ali je to tista vaša zgubljena mošna? Gospod jo ugleda in zavpije, moja, moja, in od veselja mu skoraj težko pride. Gospod fanta objame, od veselja joka in pravi: Pošteni fant! koliko hočeš da ti dam zdaj, ker si meni toliko dobrega storil, le povej, le povej hitro, koliko hočeš, kaj si zbereš. Tavžent goldinarjev sem sam obljubil, pa ti moraš več vzeti. Ti si me otel od nesrečne smrti. Janez na to reče: Veseli me, da sem pravega gospodarja dobil, in dal premoženje, čigar je, ne vzamem pa nič nič, ko bi me ne vem kako silili. Zdaj se gospod še le prav čudi, da fant nič daru noče, in da se tako trdno brani, zato ga vpraša: Fant povej mi, zakaj vendar nič nočeš od mene vzeti, ko si mi toliko dobrega storil? Fant Janez ob kratkim odgovori: Zakaj bom od vas jemal, ker nič zaslužil nisem; da sem vam nazaj dal kar sem našel, to je bila moja dolžnost. Sim vesel, da sem se tujega blaga kmalu znebil. Če sem pa s tem kaj vam pomagal, ker sem vas malo na Boga spomnil, mi bo že Bog poplačal, vašega denarja pa nočem. Hvalite Boga za to srečo ne mene, Bog vas je hotel skusiti. Meni tudi nič ni treba, pravi fant nadalej; jesti in piti imam, obleko mi napravijo, pri dobrih ljudeh sem, radi me imajo. Gospod ko vidi, da fant nič daru vzeti noče, vzame mošno v roke, jo odpre in pravi: Fant! vsaj to mi povej kako ti je ime in priimk, kaj si in kje si. Fant pravi: Janez mi je ime, pišem se Svetin, pekovski fant sem pri peku pred rdečim mostom v Trstu. Gospod vse to s plaibesom zapiše, in Janezu en cekin v aržet porine in gre. Janez pa reče: Bog vas obvari. 
II. 
Janez Svetin pri velikim trgovcu v Trstu. 
Z veselim srcem pride Janez proti večeru domov, in hitro da sohranit zlati cekin svojemu gospodarju. Kje si dobil ta denar, ga vpraša gospodar? Veš da velja devet goldinarjev? Janez pravi: Nekaj sem našel in nazaj dal gospodu, kateri je zgubil, on mi ga je dal. Silil me je več vzeti, pa nisem hotel. Janezovi tovarši pa so ga za norca držali rekoč: Zakaj nisi več vzel neumnež, kako lahko bi bil ti obogatel! Janez pa drugega ni rekel, kakor to: Nisim zaslužil, pa nisem vzel, kar ne zaslužim pa tudi ne vzamem! če mi je Bog kaj namenil mi bo že dal. 
Drugo jutro precej pridejo trije gospodje k peku po fantu vprašat. Nimate vi fanta, mu pravijo, kateremu je Janez Svetin ime, radi bi ga videli in z njim govorili. Mojster pek reče: Imamo ga, ni ga ravno doma, pa kmalu pride. Smem vprašati, pravi pek, kaj bi mu radi? gospodov eden odgovori: Fanta vam bomo vzeli. Na to se mojster ustraši in pravi: Za božjo voljo, kaj je naredil, gotovo je cekin ukradel, katerega je včeraj spravit dal; tega bi ne bil nikoli od fanta mislil. Gospodje so se pa posmehovali. Med tem fant pride, ugleda tri gospoda, in precej med njimi spozna onega, kateremu je včeraj najdeno blago nazaj dal, in mu reče: Kaj vam nisem vsega nazaj dal, ki ste za mano prišli? Gospod pravi: Vse vse, le prišel sem prosit tvojega gospodarja in tebe, če bi hotel ti z manj iti in pri meni ostati; dobro ti bo svoje žive dni, ker si tako veliko dobroto meni storil. Tisti gospod pa je bil veliki trgovec v Trstu, imeniten gospod, ona dva sta bila mestna pisarja, da sta v pričo peka zapisala, da trgovec hoče Svetina fanta preskrbeti do smrti. Torej vpraša gospod: Janez si dovolin z mano iti in pri meni biti; imel boš kar boš hotel, učil se boš kupčije, pomagal boš pri barantii. Janez reče: Grem rad, če me gospodar pusti; brez njegovega dovoljenja ne grem, on mi je že veliko dobrega storil. Pekovski mojster, kateremu je trgovec vse dopovedal, kako lepo se je Janez zadržal, in ga pred nesrečo obvaroval, se obrne v fanta rekoč: Janez! Nerad te pustim od hiše, zato ko si zvest in priden; rad bi te imel; ker pa te ta gospod hočejo, in te do smrti preskrbe, te je sreča došla. Ne bom ti branil, pojdi le pojdi z gospodom, in tudi za naprej bodi tako priden in zvest, kakor si bil do zdaj; srečo ti bo Bog dal. Grem pravi zdaj Janez, pa prosim samo to, da me v šolo pošiljate, ker imam velike želje, se kaj več naučiti. Gospod mu vse obljubi; vendar preden se loči, se mu je tako užalilo, da je na glas jokal. Lepo se potem zahvali svojemu mojstru, mu roko kušne in gre. 
Svetin, zdaj so ga le tako klicali, je pri svojim novim gospodarji naj večji veselje imel v tem, da je v šolo hodil. Zvesto in pridno se je učil, pa tudi v drugih rečeh doma pridno pomagal pri prodajanju. Naučil se je francosko, laško, in angleško govoriti in dobro pisati, posebno se je v velikih rajtengah dobro izučil. Vsi so ga radi imeli, zato ker je bil le toliko priden in brihten, zraven pa toliko ponižen. Nikoli ni šel v hudo nevarno tovaršijo, ampak ob delavnikih in praznikih je šel v cerkev, potem pa je doma kaj pisal ali pa dobre bukve bral. Ob kraju morja se je naj rajši sprehajat hodil; tudi je šel večkrat pod tisto drevo, kjer je bil mošnico z denarji našel, katero mu je pes v gobcu prinesel. Tisto drevo je imenoval drevo sreče, in tisti kraj je imenoval vesel kraj. Iz tistega veselega kraja je Svetin večkrat preko morja gledal; vnele so se v njem želje daleč daleč po svetu iti, da bi v daljnih krajih kaj videl kaj izkusil. Večkrat je v mnoge kraje pisal, da bi za mater zvedel, pa nikoli mu ni mogla nobena živa duša povedati, ali je mati še živa ali mrtva, ali kje da je. Zato je premišljeval enega dne pod drevesom sreče: Ne vem za očeta ne za mater, Bog ve kod se morata klatiti, kdo ve kako se jima godi, o kako bi rad zanje zvedel, da bi jim zdaj kaj pomagal, kar bi lahko storil, ker imam že nekaj lastnega premoženja. Vedno so bile v njegovim srcu večji želje križem sveta iti, pa se ne upa gospodarju v misel vzeti, ker je vedel, da ga ne bo pustil. 
Enega dne pride v Trst velika velika barka iz francoske dežele, iz mesta ki se mu Tulon pravi. Gospodar barke sam se je tudi pripeljal v Trst zavoljo nove kupčije s židanim blagom. Gospodar barke je bil silno bogat trgovec ali kupec iz Tulona, prileten moder mož, zraven pa brumen in pošten. Ta pride po barantii v hišo Svetinovega gospodarja. Ko sta kupca že svojo kupčijo obravnala, in se čez več reči pogovorila, reče Francoz Svetinovemu gospodarju: Skusi mi dobiti brihtnega človeka, kateri bo znal nemško, laško, francosko in angleško govoriti, zelo ga potrebujem pri mojih velikih kupčijah. Imam jih več pri hiši, takega vendar nimam, da bi vse te jezike znal govoriti, in pa da bi bil brihten pri kupčiji. Dobro mu bom plačal, ne bo se ksal da je k meni prišel, če bo priden. Svetin je te besede slišal; bile so mu kakor meč skozi srce, vendar se ni upal nič reči. Skorej je že zinil, in se ponudil, vendar je mislil: Ne spodobi se ponujati, obmolči in sklene skrivaj svojega gospodarja prositi, da naj ga ponudi. Svetinov gospodar reče Francozu: Imam ga že jest takega človeka, kakršnega vi želite dobiti, to da jest ga sam potrebujem, torej ga tudi ne dam; glejte ga, ravno ta le je; pokaže Svetina. Francoz prijazno Svetina pogleda rekoč: Ali bi pa ti ne hotel iti z manj čez morje na francosko, ko bi te gospodar pustil in privolil? Svetin hitro odgovori: Rad in z groznim veseljem bi šel, ker zdavnaj že imam grozne želje iti po svetu kaj skusit. Gospodar pa reče Francozu: Vse vam storim, tega fanta pa vam ne morem pustiti, ne le zato, ker mi je tako potreben, ampak on je moj dobrotnik, in vse razloži in pove, kako se je Svetin zadržal. Francoz, ki je to slišal, še bolj sili in prosi, da naj mu pusti Svetina. Svetin tudi sam prosi ga pustiti po svetu, ker ima le tolike želje. Gospodar ni hotel po tem več braniti, ki je videl, da fant zelo želi s francozom iti. Rad grem na francosko, je dejal Svetin, da bom videl deželo, kjer so moj oče pokopani. Potem reče gospodar Svetinu: Prepustim te temu mojemu prijatelju, katerega poznam, da je pošten mož; pri njem ti ne bo nič hudega. Želil sem, da bi ti zmerom pri meni ostal, ker nikoli ne bom pozabil, koliko si mi dobrega storil, ker pa le po svetu kaj skusiti želiš, pojdi, dovolim ti. Bodi vselej tako pameten, kakor si bil do zdaj, in Bog te ne bo zapu stil. Ko bi si ti utegnilo hudo goditi, ali bi kaj pomanjkanja mogel trpeti, le vedeti mi daj, kjer koli boš, dal ti bom, kolikor bi potreboval. Ko bi utegnil ob službo priti, in ne mogel druge dobiti, pridi nazaj, z veseljem te bom sprejel, in ti bom vselej hvaležen. Ne bom pozabil dobrote tvoje. Ti si k moji hiši žegen božji prinesel, in mene zbrihtal. Če tudi jest med tem usmerjem, bom jerbam naročil zate skrbeti, kolikor bi ti potreboval. Poln veselja je zdaj Svetin svojemu gospodarju roko kušnil in pametno rekel: Gospod! zahvalim, da ste mi toliko dobri; ne mene le Boga hvalite. Potem pelje gospodar svojega ljubega Svetina k francozu v kamero, in mu ga izroči s temi besedami: Tukaj vam izročim in priporočim zvestega in poštenega služabnika. Ravnajte lepo z njim; vem da vam bo veselje delal. Svetin se ponižno priklone, in obljubi priden in pokoren biti. Čez osem dni barka odrine, in Svetin se pelje s svojim novim gospodarjem po morju proti francoski deželi. Lep dan je bil, dober veter, barka plava hitro ko ptica na luftu. Svetin žalostno gleda nazaj proti Trstu, in pravi: „Bog te obvaruj ljuba domača dežela; morebiti te nikoli več ne bom videl; pa saj je Bog povsod, cela zemlja je božja, on dobrotljivi oče, kateri me je do zdaj tako skrbno pred hudim varoval, me bo tudi zanaprej ohranil; v njega bom vselej zaupal, on me ne bo zapustil.“ Med tem so se mu solze udrle, ker se je spomnil, kar je večkrat od matere slišal, kako žalosten je tudi njegov oče bil, ker se je mogel od doma ločiti. Naslonil se je v barki, v mislih utopljen je premišljeval, kako se mu bo za naprej godilo. Ko spet oči povzdigne in še enkrat proti Trstu pogleda, mu je zginil spred oči, drugega ne vidi okoli in okoli sebe, kakor zeleno vodo morja. Ravno 19 let je bil Svetin star, ko je šel iz Trsta na Francosko. 
III. 
Janez Svetin na morju. 
Celih 19 dni so se vozili po morju, preden na Francosko pridejo, ker jim je veter nagajal. Bila je barka enega dne v nevarnosti utopiti se. Strašno vreme se je po morju prignalo, grozen vihar volove žene visoke ko hribje; barka se je gugala ko zibel. Brodniki so kleli in rotili, ker vihar noče nehati. Takrat še ni bilo velike nevarnosti, kadar se je pa barka popolnoma po strani nagnila, so vsi brodniki obledeli, začnejo moliti, in vse svetnike na pomoč klicati. Vsak je takrat molil, kdor je bil v barki, tudi Svetin, kateri se je ves tresel, še ni nikoli tako zvesto molil, ko takrat. Še njegov gospodar Teodor Eskeles, — tako je bilo ime tistemu velikemu trgovcu iz Tulona, — je rekel Svetinu: Fant! ti si še morebiti nedolžen, vemo, da Bog nedolžne rajši usliši, moli moli, da nas Bog obvaruje, če ne, vsega bo konc. Svetin komaj odgovori od strahu ves boječ: Gospod! saj molim celi čas, kar hudo vreme trpi, da bi me le Bog uslišal. 
Črna noč je pokrila nebo in morje; velika temota je postala. Drugega se ni videlo ko blisk, kateri je okoli barke strašno švigal, drugega se ni slišalo, kakor grozno bučanje vetrov in treskanje neznano, katero je na morju še veliko hujša, kakor na suhim. Vsi brodniki so zdaj upanje zgubili, po kotih popadali in se k smrti pripravljajo, dejali so, več ni zdaj pomoči, vrvi in platna nam je vihar potrgal, ne vidimo več kam barka leti, priletela bo na kako skalo, se bo gotovo razbila, in naš konc je blizu. Vsi so vzdihovali od prvega do zadnjega; tudi Svetin se je k smrti že pripravil, in še k materi božji je s posebnim zaupanjem vzdihoval, in za pomoč prosil. Ravno o polnoči je bilo, in vihar je začel pojemati, megle so se jele razpotegovati, spet se je razjasnilo, in barka se je spet sama poravnala, morje je pokojno prihajalo. To so brodniki kmalu čutili, upanje se je v njih srcah obudilo, spravijo se na noge, in potegnejo hitro za vrvi, kar jih ni bilo potrganih. Ob dveh čez polnoči je bilo morje popolnoma tiho, brez vse nesreče je minilo hudo vreme, razen težkih reči, kar so jih po gospodarjevim povelji v vodo pometali. 
Nikoli še ni Svetin videl, veliko manj pa še izkusil takega straha, nikoli še ni bil v taki nevarnosti, pa tudi potem, ko je hudo vreme minilo, ni videl ne občutil tolikega veselja, kakor takrat v barki. Gospodar barke je ukazal nove vrvi in nove rjuhe nategniti, potem pokliče vkup vse brodnike, in druge kar jih je bilo v barki, vsi morajo poklekniti, sam tudi poklekne in očitno zahvalijo Boga, da jih je obvaroval v taki nevarnosti in jih pri življenju ohranil. V tisti smrtni nevarnosti na morju je Svetin trdno obljubo storil, nikoli v nobeno krivico ne privoliti, ampak vselej zvesto in pošteno ravnati, naj se mu godi kakor hoče. To obljubo je tudi držal celi čas svojega življenja. 
IV. 
Janez Svetin v mestu Tulonu na Francoskim. 
Dvajseti dan po nevarni vožnji po morju pride barka k kraju; bil je ravno tudi dvajseti dan meseca kimavca, to je tisti dan pred s. Matevžem. Svetin zdaj prvič ugleda francosko deželo, iz barke je pregledal celo lepo veliko francosko mesto Tulon, kamor iti je njegov namen. Ko Svetin iz barke pride in stopi na suho zemljo, se precej zjoka, ker so mu oče na misel prišli; rekel je sam pri sebi: Lej tukaj je zemlja, v kateri kosti mojega očeta počivajo, ali pa če so še živi, Bog zna v katerim kotu tiče, in kako se jim godi. Svetin se hitro zbrihta, obriše solze in gre vesel v hišo s svojim gospodarjem. Ko pred priljuden fant je z vsakim prijazno govoril, in se kmalu, kar jih je pri hiši bilo, sprijaznil. Kader ga je gospodar peljal svoji stari gospej pokazat, je Svetin spodobno svoji novi gospodinji roko kušnil rekoč: Gospa! prosim vas imejte potrpljenje z mano, dokler vseh hišnih navad ne zvem. Rad bom storil vse, kar mi boste ukazali, samo da vem, kaj vam je všeč. Želim vam ustreči, in nikoli ne mislim vas radovoljno žaliti. Gospa je bila prav zadovoljna imeti tako priljudnega in pohlevniga služabnika. Torej mu reče: Lepo se vedi, zvest bodi in priden pri vseh opravilih, tudi jest ti bom dobra, bom ti kakor mati. Na to se zahvali Svetin, in gre prosit gospodarja mu dati opravila, katerih se hoče vaditi. 
Ker je Teodor veliki trgovec bil v Tulonu, kateri je daleč in daleč v velikih kupčijah zapleten bil, ni hotel Svetina precej v štacuno dati, ampak v svojo pisarnico ali kanclijo ga dene, da ga skusi, koliko je Svetin učen v kupčijških rajtengah. Pa kmalu je Teodor videl, da je mladi Svetin v rajtengah tako prebrisan, da nobeden njegovih služabnikov, katerih je še sedem imel, ne tako: Nar težji in naj hujša rajtengo, nad katero si je vsakteri po 3 po 4 ure glavo belil, preden jo je naredil, pa še večkrat je bilo kaj napak, je Svetin naredil ko bi mignil z lohkobo brez velikega truda. Prletni trgovec Teodor, kateri si že zavoljo starosti ni mogel z rajtengami veliko glave beliti, je kmalu videl, kako potreben mu je Svetin zavoljo tolike umnosti v rajtengah. Kmalo ga je rajši imel ko vse druge svoje služabnike. Kader je bilo treba kako težko rajtengo narediti, ali kako drugo popraviti, le Svetin je bil poklican, kateri je z veseljem in hitro naj bolj smotene in zahomotane kupčije in rajtenge v red spravil in razjasnil, kar mu je veliko veselje in njegovemu gospodarju Teodoru še večji veselje bilo. 
Tako vselej prav pride človeku, kar se v mladosti s pridom nauči, sebi in drugim veselje dela. Teodor je zavoljo svoje neizmerne kupčije grozno rad imel Svetina, vendar izkušen mož je že večkrat se nad kakim mladeničem golfal, torej mu ni veliko zaupal. Rekel je: Svetin je brihten fant, le premlad je, njegove zvestobe še nisem prepričan. Če bo on tudi tako zvest, kakor je brihten in priden, ni ga meni treba boljšega služabnika iskati. V zvestobi ga je potem večkrat izkusil. Podvrgel mu je denarje, tudi druge drage reči; pa Svetin nikdar naj manjši stvarice ni premaknil, če je kaj našel, je vselej pošteno nazaj dal. Gospodar potem naroči enemu svojih služabnikov skrivaj, da naj si prizadeva Svetina svojega tovarša v krivico zapeljati. Tovarš skusi, Svetina nagovarja, da naj deli z njim denarje, za katere je svojega gospodarja ogolfal. Svetin pa, ko ni vedel, da je to nalašč le k videzu, prosi tovarša rekoč: Ljubi moj tovarš! se ne bojiš Boga? zakaj si gospodarju krivico storil? Ne veš da golufi, tatje, krivičniki nikoli ne pojdejo v nebesa? Zdaj pa še mene hočeš zmotiti in zapeljati. Ni zadosti, da si hudoben sam, še druge zapeljuješ. Daj nazaj gospodarju, če ne, jest bom povedal, in vem, da pri ti priči pojdeš od hiše. Tovarš mu reče: Neumen si, zakaj se braniš denarjev, tudi drugi tako delajo, ne bo se zvedelo, kaj boš na vsako reč porajtal? Če nočeš deliti z mano, bom sam imel. Svetin pravi: Ljubi moj tovarš! če boš tako delal, kakor druge hudobne vidiš, boš daleč prišel. Nikoli se ti ne bo dobro godilo ne na tem ne na unim svetu. Če tudi pred ljudmi svoje krivice skriješ, ali jih moreš pred Bogom skriti? Glej kako pošteni delajo in pravični, hudobnih krivičnih ne posnemaj. Veš, da krivičen krajcer deset pravičnih je! Ker pa tovarš ne neha Svetina motiti in ga k krivicam zapeljevati, gre Svetin enega dne k gospodarju sam in mu reče: Gospod ne zamerite! Nekaj bi vam rad povedal od vašega služabnika, enega mojih tovaršev, samo prosim, ne štrafujte ga zavoljo tega, ampak posvarite ga, da se poboljša, in se ne navadi hudobije. Krivico vam dela, in mene tudi vam krivico delati zapeljuje. Gospodar mu reče prijazno: Prav je ljubi moj Svetin, da si mi povedal, ne skrbi, bom naredil, da te več ne bo motil. Od tistega časa mu je Teodor že velike reči zaupal, bolj ko marsikateremu drugemu Svetinovemu tovaršu. 
Enega dne sedi Svetin v pisarnici sam ves zamišljen v rajtenge, katere mu je gospodar Teodor rekel zdelati, kadar je iz doma šel v bližno mesto zavoljo nekake velike kupčije. Kar hitro stopi v pisarnico velik imeniten, k videzu žlahten lepo oblečen gospod, in vpraša: Si le ti Svetin Teodorov služabnik, kateri je tako umetaln, posebno v rajtengah? Svetin odgovori pohlevno: Sim ja, kaj pa mi ukažete, kaj bi radi, vas ne poznam, vas nisem še nikoli videl. Ptuji gospod na to drugega ne reče kakor te besede: Se bova že v kratkim videla, in vzame iz aržeta mošnico, in jo Svetinu vrže. Na, pravi, to je tvoje in beži iz pisarnice. Svetin skoči hitro za gospodom, da bi mu mošno nazaj dal, ker je rekel: To ni moje, in kar mojega ni, nočem; vendar gospoda že nikjer ni bilo. Svetin vzame mošno v roke, jo odpre in najde noter za tri sto frankov vrednosti. Misli, in misli, kaj mu je storiti. Ne ve, zakaj mu je to pustil gospod, katerega ne pozna. Ko gospodar Teodor domov pride, je bila Svetinova prva skrb, da je tisto mošno vzel in mu jo nese rekoč: Lejte to mošnico mi je neznan gospod prinesel, tri sto frankov je v njej, nič ne vem zakaj mi je to dal, prosim vas spravite te denarje, zakaj jest jih nočem in ne morem imeti. Teodor mu reče: Na moje besede spravi denarje, in jih imej, tvoji so, se bo že zvedelo, od kod in zakaj so tebi v roke prišli. Svetin uboga. Kmalo potem ga Teodor pošlje v bližno mesto rajtenge na čisto zdelat s kupcem, s katerim je Teodor malo pred kupčijo storil. Svetin pride v tisto mesto, gre v hišo barantalca, kamor ga je gospodar poslal rajtenge izčistit, kar ugleda tistega gospoda, kateri mu je mošno denarjev posilil, in to je bil sam tiste trgovec, s katerim je Teodor kupčijo storil, zato mu hitro reče: Lej Svetin! saj sem ti rekel, da se bova v kratkim videla. Vedil sem, da te bo gospodar poslal z mano rajtingo storit. Ljubi moj Svetin! nikar me ne stori nesrečnega. S tvojim gospodarjem imava že velike rajtenge vkup; pa če pojde vse na tanko, vse po pravici, vem da bom ob vse prišel, tvoj gospodar me bo na beraško palico spravil, jest in cela moja družina pojdemo ubogajme prosit, če ti čisto in pravično rajtengo storiš. Lej tvoj gospodar je bogat, saj ima da sam ne ve koliko, star je, otrok nima več ko eno samo hčer; jest pa imam veliko otrok, opomogel sem si nekaj, ker sem pri rajtengah tvojega gospodarja zelo uščipnil, vendar vselej tako da ni čutil. Če zdaj čisto rajtengo in pravično storimo naše barantije, moram biti sirota. Svetin zdaj ne ve, kam se obrniti, kaj začeti in reče: Gospod! po krivici ne smem delati, spet se rajši ljudem kakor Bogu zamerim. S temi besedami gre, ukaže napreči in se pelja domov, brez da bi bil rajtengo le pričel. Ko Svetin domov pride, ga že gospodar na dvoriši čaka in ga hitro vpraša: Kako je to, da si tako hitro prišel, tako kmalu opravil, ker sem menil, da boš naj manj 3 ali 4 dni opraviti imel. Svetin reče: Gospod! zakaj sem tako kmalu nazaj prišel, vam ne povem drugači kakor skrivaj, da nobeden človek ne bo slišal. Teodor pelje zdaj Svetina v svojo pisarnico in mu pravi, zdaj govori. Svetin reče: Rad sem pri vas, zato ko vidim, da ste mi dobri, vendar grem rajši od hiše dans, kakor da bi s tem trgovcem rajtengo delal, kamor ste me dans poslali, on je tisti, ki mi je mošno denarjev posilil, da bi zdaj krivično rajtengo delal; tega me Bog varuj. Teodor mu reče: Zvesti pridni služabnik moj, zdaj spoznam, da si zvest, pojdi nazaj, stori rajtengo s unim trgovcem na čisto, zavoljo tega ne bo nesrečen, če bi bil tudi kaj dolžan vse mu bom odpustil. Svetin uboga, ker ne ve, da vse to je bila le izkušnja njegove zvestobe, kakor sta se bila gospoda pogovorila. 
Od zdaj zanaprej je Teodor vse le Svetinu zaupal, in ga za prvega ali velikega služabnika storil. Kar je bilo težkih in nevarnih opravkov, je le Svetinu izročil, ker je vedel, da mu bo zvesto opravil. To da Svetin ni bil samo zvest in priden v službi, da ga je gospodar rad imel, ampak celo njegovo zadržanje je bilo tako, da so ga vsi radi imeli. Ni bil prevzeten zavoljo tega, ko je bil pri gospodarji v časti, ni se nikoli čez druge poviševal, ampak z vsemi je bil prijazen in pohleven, proti svojemu gospodarju pa tudi ponižen in vselej bogliv. Tudi na francoski zemlji se je ravno tako varoval, pa še bolj ko pred, zahajati k norčijam ali igram v tovaršije, ampak vsako nedeljo in vsak praznik je šel v cerkev k božji službi dopoldne in popoldne, potem pa je vedno doma bil in zvesto svete in druge dobre bukve bral. Na francoskim so imeli navado in je še zdaj, da imajo o praznikih očitne igre, keglanje, jezdarenje, plesanje in druge norčije, kjer je zraven vselej tudi muzika in pijača. K tem norčijam so tovarši Svetina velikokrat vabili in ga priganjali, ker so mu rekli: Celi teden si s hudimi rajtengami glavo beliš in se trudiš, zakaj bi ne šel z nami v nedeljo se malo razjasnit in razveselit. Svetin vendar nikoli ni hotel iti, ampak rekel jim je: Mi ni potreba, razveselim se naj bolj, kadar sam doma ostanem, in kaj pridnega berem, tudi me ne veseli hoditi k takim igračam, kjer se nič prida ne vidi in ne sliši. To je bilo pa zelo všeč gospodarju, staremu Teodoru in njegovi gospej Heleni in njuni hčeri Kristini, katero samo sta imela, ker vsi trije so bili brumni in bogaboječi kristjani. Celih osem let je bil Svetin pri tem gospodarji, in vse je šlo še bolj po sreči kakor pred, kakor da bi bil on žegen božji h hiši prinesel. Vsi, kolikor jih je bilo pri hiši, so Svetina čislali in obrajtali, tudi sosedje in vsi, kateri so ga poznali, so veselje nad njim imeli; tako se je znal v vseh okoliščinah lepo vesti. 
Na tem svetu vendar res ni prave sreče, ni ga veselja na svetu brez grenkobe. Zraven Svetina, kateri se je srečnega mislil, se je kmalu zredila skrivaj strašna kača, katera mu je vso srečo zelo ogrenila, in mu veliko žalega napravila, in to je bila nevoščljivost enega njegovih tovaršev, kateremu je bilo ime Ludvik Bodin. Ta Ludvik Bodin, francoski rojak, zali mladenič, pri naj lepših letih, je bil že od mladosti pri hiši, in tudi na tanko zvest svojemu gospodarju, zato ga je bil Teodor ravno pred dvema letoma za svojega namestnika postavil, in namenil ga za zeta vzeti, mu hčer Kristino v zakon dati, in mu vse premoženje izročiti, posebno, ker je vedel, da se Ludvik in Kristina rada vidita. Zdaj je Ludvik videl, kako je Svetin od vseh obrajtan, videl je, da ga gospod in gospa in tudi gospodična Kristina radi imajo. To mu je bilo meč v srce, nevoščljiv je bil, torej je Svetina ravno tako grdo gledal, kakor Kain svojega brata Abelna. V srcu ga je čez vse sovražil, rad bi ga bil v žlici vode utopil, ko bi bilo mogoče, vendar se mu je k videzu po hinavsko prijazniga kazal, skrivaj pa vedno iskal ga z lepo od hiše spraviti, toda ni bilo mogoče. Ko je pa Teodor Svetina za velikega služabnika storil, se je Ludviku nevoščljivost še bolj vnela in jeza mu je iz srca kupela. Očitno ga je od zdaj sovražil, vedno mu zabavljal, in ga pri gospodu črnil, da bi ga bil proč spravil. Mislil je, če Svetin pri hiši ostane, me zna ob vso srečo pripraviti, še gospodično Kristino mi zna zmotiti, da me ne bo hotela vzeti, in proč je moje premoženje in bogastvo, katerega z ženitvijo dobiti upam. Pazim pa že tudi nekaj časa, da je Kristini ta tujc všeč. Večkrat si je prizadeval Ludvik pri gospodarji Svetina v zamero pripraviti, in je rekel: Gospod, ne vrvajte toliko, ne zaupajte vse temu pritepencu, to je hudoben človek; ni tako ponižen kakor se kaže, le hinavc je, da vas s tem slepi, v veliko škodo vas sna pripraviti, če ga od hiše ne denete. Gospodar Teodor pa, star izkušen mož, je kmalu videl, da mora tukaj nevoščljivost vmes biti, mu prijazno reče: Ljubi moj Ludvik! od mladosti si pri meni, veš da te rad imam in ti vse zaupam, zato sem ti namenil hčer v zakon dati, vendar to le takrat, če bo sama radovoljno privolila, da te rada vzame. Svojo hčer, ker samo imam, veš da jo ljubim, torej sem ji na zbiranje dal moža vzeti kakršnega hoče. Nikoli ji ne bom nobenega silil, in ne branil, brihtna in podučena je zadosti, da bo vedla prav zbrati. Če naj večjega berača ali sromaka vzame za moža, sem dovolin, saj bo sama z njim živela. Premoženja pa ji ne bo manjkalo, toliko bom že zapustil, da bosta ona in njeni mož lahko živela, naj vzame tega ko hoče. Glej Ludvik! če bi se primerilo, da bi te moja hči Kristina v zakon vzeti ne hotela, je ne bom nič silil, če ravno sem ti jo namenil. V takih rečeh starši tudi nimajo pravice otrok siliti, le samo dober svet njim zamorejo dati. Zato pa bodi brez strahu, ti boš ravno tako preskrbljen, jest bom s svojim premoženjem že tako obrnil, da bo za te prav, nikoli ne boš pomanjkanja trpel. Svetina pa ravno tako ne morem od hiše dati, ker mi je kakor veš zavoljo rajteng tako zelo potreben, pazil bom nanj, če kaj napačnega nad njim znajdem, ga bom precej od hiše spravil in spodil, do zdaj pa v naj manjši reči ne spoznam, da bi bil kaj nerodnega ali krivičnega storil. Ludvik! Ludvik! jest sem ti oče, sem ti prijatelj in dobrotnik kakor veš, naravnost ti povem zato ker ti dobro hočem, ne daj nevoščljivosti prostora v svojim srcu, to je kača, katera te bo umorila. Nikoli ne boš imel sreče, če boš nevoščljiv. Kdor svojemu bližnemu sreče ne privošči, ni vreden, da bi srečen bil. Zakaj si v srcu hudoben, ker sem jest Svetinu dober? Pojdi in bodi pameten! 
Ludvik je vse te besede ponižno poslušal, to da do srca niso mogle; zakaj v njem je tlela grozna jeza in hudo sovraštvo; kar več ni mogel Svetinu lepe besede ne lepega očesa dati. Ludviku je bilo le za Kristino; bal se je, da bi mu je ne bil Svetin izpihal. Po pravici mu je bilo za premoženje več ko za Kristino. Vse si je prizadeval Svetina od hiše spraviti, in ker pri gospodarji nič ni opravil, gre enega dne skrivaj sam do gospodinje Helene, in je strašne reči ji napovedal čez Svetina in lagal. Zadnič reče: Gospa! vaša dobra brumna Kristina je v nevarnosti; če v kratkim tega hinavskega pritepenca od hiše ne spravite, boste videli, kaj se vam bo zgodilo? 
Gospa Helena stara brumna žena, katera je svojo hčer Kristino skrbno in v božjim strahu zredila, in jo pred spačenim svetom varovala, je bila na te Ludvikove besede vsa prestrašena in žalostna. Zvečer še tistega dne pokliče k sebi svojega moža Teodora, in mu reče: Ljubi moj mož! Zlo me dans srce boli zavoljo najine hčeri, zvedela sem dans, da se skrivaj nerodno vede, čudne besede mi je dans Ludvik povedal. Ker smo do zdaj lepo in pošteno vkup živeli, in vsi ljudje nas obrajtajo, bi pač to bilo meni težko, ko bi ljudje od naše hiše kaj nerodnega govorili; prosim te, da Svetina od hiše spraviš. Ljuba moja žena! Vesel sem, da imaš toliko skrbi za naju hčerko, za poštenje in za dobro ime naše hiše, vendar mi ne smemo nikogar obsoditi in ga za hudobnega šteti, pred da se prepričamo, ali je obdolženje res ali ne. Dobro ime svojemu bližnemu odvzeti je lahko, povrniti ga je grozno težko, veš da je dobro ime bolje ko denar. Ti si slišala le to, kar je Ludvik povedal, zdaj moraš tudi slišati, kaj ti bo Kristina na to rekla, kako se bo Svetin odgovoril. Helena pravi: Res je tako, prav imaš, še nocoj se moramo na tihoma do dobrega zmeniti. Kristina je bila naj prvo poklicana, katera je precej pritekla po navadi, kakor je vselej rada ubogala. Kaj je Ludvik gospej povedal, nič ni vedela. Vsi trije, oče, mati in hči se zapro v kamerco in stari Teodor vpraša hčer: Kristina! Si še pri volji z Ludvikam Bodinam se zaročiti, kakor si pred nekaj časam bila. Moja in tvoje matere starost vidiš da prihaja, čas je prišel, da si zbereš moža, kateri bo po tvoji volji, in gospodarstvo cele hiše mu bom izročil, ti boš gospodinja. Kristina odgovori s ponižnostjo, kakršno je otrok staršem dolžan, in pravi: Ljubi očka! ljuba moja mamka! Rada sem imela Ludvika, in grozno sem bila vesela, ker ste mi dovolili se z njim zaročiti, kadar bom hotela; zdaj pa vam naravnost povem, da ga nočem iz dveh uržahov. Prvič zato, ki ga nikoli ne vidim moliti; kjer molitve ni, ni sreče, ne bo žegna božjega. Drugič ga nočem zato, ko ima nevoščljivo in grozno sovražno srce. Glejte, kar ste vi Svetina za prvega služabnika naredili, ga ne more videti; nevoščljiv mu je, ker ga vi radi imate. Posebno nekaj časa Svetina grozno sovraži, kar me je videl z njim se pogovarjati. De pa nisva nič nerodnega ali nespodobnega se pogovarjala, vam znata povedati dva vaša služabnika, katera sta tudi zraven bila. V skrivnim ali v samotnim kraju pa nisem z njim ne besedice pregovorila. On pa meni zdaj to očita. Svetin mi je veliko bolj všeč, zato ko rad moli, se lepo zadrži in je ponižen, ter nima tako sovražnega srca; vendar z njim se zaročiti nočem tudi iz dveh uržahov. Prvič zato ne, ker je tujc. Ko bi Svetin domač rojak bil, bi on zame bil po moji volji. Drugič se ne zaročim s Svetinam zato, ker bi Ludvik vedno jezo nanj imel. Torej tih dveh nobenega nočem; prosim vas, gospodarije še tako dolgo, da najdem človeka, kateri bo meni in vam všeč. Teodor pravi svoji ženi: Ali ti nisem pravil, da mora človek pred se prepričati, preden takim opravljivim besedam verjame? Kristina pojdi in pokliči Svetina. Svetin pride hitro, se priklone in pravi: Kaj boste ukazali. Teodor pravi: Svetin! veš da sem ti že veliko dobrega storil, in še ti storiti znam, če boš priden, pa zakaj mojo hčer Kristino motiš in zapeljuješ? Svetin odgovori spodobno: Zahvalim vas zato, kar ste mi dobrega storili, hvaležen vam bom vselej; tega pa, česar me dolžite, mi še nikoli v misli ni prišlo, kako bi se tudi kaj takega storiti predrznil? Na samim nisem še nikoli nobene besede z gospodično pregovoril, kar sem pa očitno govoril, oni ki so slišali, lahko pričujejo, da ni bilo nič napačnega. Zdaj vidim, da je mogel Ludvik čez-me take reči govoriti, in me vam tožiti, ker me od tistega časa, kar je gospodična z mano govorila, več kar videti ne more. De tega razprtja v vaši hiši ne bom jest kriv, da boste v miru živeli, kakor poprej, vas prosim da mi slovo daste, grem si iskat drugega gospodarja; vi boste dobili drugega služabnika. Ludvik me sovraži in me išče od hiše spraviti, zato ker se boji, da bi ga ne spodlezel. Nepotreben je ta njegov strah, zato ker ne mislim tukaj ostati, ko bi tudi tako priliko imel, šel bom v svojo deželo nazaj. Vsak Ilirjan rad nazaj pride, tako tudi jest. Samo da bi od svojega očeta kaj zvedel, ker je bil na francosko odpeljan! potem se precej vrnem v Ilirijo. Stari Teodor in njegova gospa Helena sta rekla: Svetin! oba spoznava zdaj tvojo nedolžnost, ne boš hodil proč, ampak pri hiši boš, ker si potreben, tudi Ludvik nama je potreben, torej ostaneta oba, kakor sta bila, vendar sovražiti se ne smeta; jest vaju hočem spet sprijazniti. Teodor pokliče Ludvika in mu reče vpričo Svetina: Ludvik! od mladosti te imam, in pri meni boš, dokler bom živ, vendar moraš vedeti, da sovraštva v moji hiši nikoli ne trpim, spravita in sprijaznita se s Svetinam, glej poznam ga, da ti ne bo nič napotja delal, ker pripravljen je od hiše iti, rajši kakor v sovraštvu živeti; kjer je sovraštvo, tam tudi ni sreče. Ludvik spozna zdaj svojo krivico, poda prijazno roko Svetinu, in v znamenje prave prijaznosti se kušneta, in po tem gresta po svojih opravilih. Vsi so bili te sprave veseli, in so v miru naprej živeli. Ludvikovo kuševanje vendar je bilo le Judeževo kuševanje; sprijaznil se je s Svetinam le k videzu, v srcu pa je tlelo zmerom skrivno sovraštvo naprej. 
V. 
Janez Svetin v ječi. 
Enega dne se je stari Teodor napravil iti po kupčijah v mesto dva dni hoda od Tulona, in si je pripravil v škatlico 15 sto zlatih cekinov, takih ki eden velja 17 fl. 57 kr.; ker ravno toliko je imel nekemu trgovcu plačati za blago. Zvečer je bilo vse pripravljeno, drugi dan zgodaj misli Teodor odriniti, škatlico s cekini v miznico spravi, in gre spat. Drugi dan se napravi, služabnikov nekatere še k sebi pokliče, da jim naroči, kako naj ravnajo med tem ko njega ne bo doma, posebno je več reči naročil Svetinu in Ludviku. Konji že napreženi so ga čakali pred hišo; ko vse opravi reče: Zdaj grem, še škatlico s cekini vzamem, da plačam blago, katerega sem že prejel. Pa kako se zavzame, ko miznico odpre; škatlice s cekini ni bilo. Iše in išče, ni je najti. Vpraša Ludvika, vpraša Svetina, kje da bi bili cekini, nobeden nič ne ve. Teodor stari se jezi in pravi: že nobenega ni bilo sinoči pri meni; preden sem šel spat sem cekine v to miznico dejal, in jo zaklenil, potem ni bilo nikogar k meni; cekinov vendar le ni, v zemljo se niso vdrli, kdo jih more imeti. Brez da bi Teodor bil komu kaj rekel, ali koga dolžil, pošlje Ludvika v kasarno, in prosi oficirja, da naj precej pride s šest soldati deželske pravice, kakor so jim Krajnici štrikarji rekli, Francozi pa jim pravijo žandarmi. Ko soldatje pridejo, reče Teodor oficirju: Dobro vam bom plačal, skrbite, da se tat najde; nocoj ponoči mi je ukradena škatlica polna cekinov. Oficir ukaže hitro obstopiti hišo, in varovati, da nobeden ne ven ne noter ne pojde, in pravi: zdaj bomo doma naj prvo vse preiskali, če se najdejo, bomo tatu kmalu imeli; če nič ne najdemo, bomo ga sledili drugod, ne bo daleč. Preden začnejo preiskovati, pokliče Teodor vse svoje služabnike ženske in moške, kar jih je imel pri hiši, in jim reče: Med vami so ukradeni cekini; vdaj se, kdor jih je vzel; nič hudega se mu ne bo zgodilo, očitno obljubim. Še je čas, spoznaj kdor jih ima, dokler ne začnemo iskati. Per katerim jih najdemo, gorje mu bo, saj veste, kako grozne in ostre so naše postave za tako nezvestobo. Vse molči, kar besede ni slišati. Teodor reče naprej: Nerad vidim, da bi kdo iz moje hiše mogel očitno štrafan biti, še je čas, vsakega še posebej poprašam, če ve kaj za cekine. Od prvega do zadnjega so odgovorili eden za drugim: Jest sem nedolžen. Zdaj začnejo preiskovati, vsak je mogel svojo skrinjo odpreti, soldatje zvesto iščejo. Ko pridejo do Svetinove skrinje, vse oblačila ven zmečejo, kar, glejte na dnu Svetinove skrinje je bila škatlica s cekini. Svetin obledi, z rokami vkup udari in pravi: Božja roka me je zadela, kako je to mogoče? jest jih nisem vzel. Vsi so se prestrašili, in žalostni postali, ker so Svetina radi imeli in ga za zvestega šteli. Žandarmi ga precej vklenejo in v ječo peljajo. 
Več ko pol leta je Svetin vzdihoval v temni ječi obložen s težkim železjem, na rokah in nogah vklenjen. Velikokrat so ga izpraševali, in sodniki očitno sklepe držali, kako ali koliko štrafenge bi mu prisodili. Na Francoskim je bila in je še zdaj navada vsakega hudodelnika očitno soditi, da vsak sme iti poslušat. Per vsakim spraševanju in sklepanji Svetin ni drugega odgovoril, kakor te besede: Gospodje! sodite me, kakor hočete, nedolžen sem, cekine ste res v moji skrinji našli; kako pa so noter prišli, ne morem vedeti, zvedelo se bo gotovo, če pred ne na sodni dan; vzel jih nikoli nisem. Sodniki ga pregovarjajo: Naj obstoji, naj spozna, bo štrafenga manjši, veliko hujša bo, če bo zmerom tajil, in se nedolžnega delal. Svetin je na to vselej rekel: „Sodite me, kakor hočete, nedolžen sem. Ojstro je bil Svetin v ječi držan, pa ni bil tak, kakor drugi jetniki, da bi bil rotil, preklinjal, in hudo privoščil svojim sovražnikom, ampak pridno je molil in vedno vzdihoval rekoč: Dobrotljivi Bog! ti vidiš moje srce, samo tebi je znana moja nedolžnost, tvoja volja naj se zgodi nad menoj. Taka srčna molitev in nedolžno srce je Svetina trdnega storilo hudo ječo voljno trpeti, in srčno je svojega obsojenja pričakoval. 
VI. 
Svetin k smrti obsojen. 
V osmim mesecu Svetinove ječe so se sodniki zadnjikrat zavoljo njega v očitni sodnišnici zbrali čeznj sklepat. Sodba je stekla, obsojenje je bilo Svetinu v pričo veliko ljudi brano, med katerimi je tudi Teodorova hči bila. Obsojenje pa je bilo tako: Janez Svetin je zavoljo velike tatvine in nezvestobe k smrti obsojen, da mu bo s sekiro glava odsekana. Zavoljo njegove nehvaležnosti pa, ker je tatvino storil svojemu gospodarju in svojemu dobrotniku, in zavoljo trdovratnosti, ker svoje pregrehe noče obstati in spoznati, mu bo pred desna roka, potem še le glava odsekana. 
Ko Svetin to obsojenje zasliši, ga je smrtna bridkost obšla; skoraj je omedlel, od strahu, ves prepaden ne ve kam oči obrniti. V sodni hiši je bila na steni podoba Jezusa na križ pribitega, pred katero so prisegali, kadar je bilo prisegati treba; v to podobo milo pogleda in v srcu reče: O Jezus! Ti si zame veliko več prestal, ki si bil bolj čist ko solnice, tebi h časti hočem svojo martro pretrpeti. Ti sam veš da sem nedolžen v ti reči, v kateri me sodijo; daj mi gnado, da ne omagam, ampak do konca v tvoji ljubezni stanoviten ostanem. O Jezus! kmalu se troštam k tebi priti. Vsi ljudje, kateri so pri obsojenju zraven bili, so vzdihovali, vsem se je smilil. Žandarmi Svetina peljajo v ječo nazaj; tri dni je imel odloga se k smrti pripraviti. Dali so mu spovednika brumnega meniha; kateri je po dnevi in po noči pri njem bil, ga troštal in ga k smrti pripravljal. Med drugim ga je dobri pater tudi opominjal, in mu prijazno rekel: Ljubi moj Svetin! zdaj vidiš, da umreti moraš, blizu je tvoja zadnja ura, tvojega življenja ure so izštete, prosim te, stori čisto rajtengo z Bogom, skoraj boš stopil pred božjega sodnika Jezusa Kristusa; spoznaj svojo pregreho, ne taji več, da z grehom ne pojdeš iz tega sveta, ne bodi trdovraten. Zraven je meni tudi od deželske pravice naročeno, ti povedati, da ti ne bodo roke odsekali, če svojo pregreho spoznaš; stori to, da ne boš tolike martre trpel, ker le umorjen boš. Svetin z jasnim obrazom, na katerim se je nedolžnost očitno videla, odgovori spovedniku s spodobnimi besedami: Ljubi moj pater, duhovni oče! Ubogal vas bom, kakor me učite, vidim da umreti moram, je že božja volja tako; vem, da sem v svojim življenju večkrat Boga razžalil, vendar sem velikih pregreh vselej se skrbno varoval, in zdaj ker sem že blizu smrtnih vrat, me nobena reč ne premore greh storiti; bojim se z grehom obložen iz tega sveta iti; velik greh bi storil, ko bi jest lagal in rekel, da sem v resnici to pregreho storil, zavoljo katere sem k smrti obsojen, Že sicer v življenju sem si vselej prizadeval čisto spoved opraviti, zdaj pred smrtjo bi jest lagal in nevredno spoved storil? tega me Bog varuj. Čiste so moje roke od krivičnega blaga; če mi roke in noge odsekajo preden me umore, z grehom ne bom bolečin odvračeval, Bog mi bo dal moč vse pretrpeti, in on pravični sodnik nas bo enkrat drugači sodil. Le to iz srca želim, da bi moj sovražnik, kateri me je v tako nesrečo pripravil, spoznal svojo krivico, in se spokoril preden usmerje. 
Tudi Teodorova hči Kristina je šla k smrti obsojenega Svetina obiskat, in ga je s solzami v očeh prosila spoznati pregreho in je ne tajiti. Ljuba moja gospodična! reče z žalostno besedo: Tega, kar nikoli nisem storil, ne morem spoznati. Dosti da sem tukaj tako nesrečen od vseh ljudi zavržen, da bom mogel tako zaničljivo, strašno smrt storiti, kaj hočete, da naj me tudi Bog zavrže? hočete da bi jest še zdaj greh delal in lagal? Dobra gospodična! povejte vašemu očetu moje zadnje pozdravljenje, recite mu, naj verjame, da sem nedolžen; kadar bom že mrtev, naj poprašujejo, kako se je to zgodilo, s časama bo vse na dan prišlo; molite za me! 
Gospodična Kristina gre žalostna domov, in pove očetu vse Svetinove besede, katere so mu v srcu veliko žalost delale, zato je rekel: Oh! da se je to ravno v moji hiši moglo zgoditi. Bog nas skuša, kaj nam pomaga bogastvo, premoženje, katero nam greni življenje. Božja volja je tako, spoznati moramo, da na svetu res nikoli nikjer ni pravega resničnega veselja. Kolikor je bilo ljudi Teodorove hiše, vsi so žalovali za Svetinam, le od njega so se pogovarjali, in ga milovali, vsem se je smilil. Tudi Ludvik, skrivni sovražnik, se je silil žalosten biti, vendar je enkrat rekel: Zdelo se mi je, da ta pritepenec ne bo nič prida, nič mu nisem zaupal. 
VII. 
Ludvik Bodin, Svetinov sovražnik, hudodelnik, ujet. 
Drugi dan popoldne Svetinovega obsojenja prideta dva gospoda obiskat starega prijatelja Teodora, ki sta slišala njegovo žalost zavoljo Svetinove smrti. Bila sta ta dva gospoda izmed števila tistih sodnikov, ki so Svetina obsodili. Lepo sta ga pogovarjala, da naj si te zgodbe nikar k srcu ne jemlje in sta mu rekla: Prijatel! kaj boš zato žaloval, saj veš hudobija mora štrafana biti, pravica to ukazuje, ti nisi tega kriv; naše postave tako zapovedujejo, da taka hudobija se mora ostro štrafati. Teodor svoja dva prijatelja pridrži pri večerji, da bi se dalej z njima pogovarjal. Večerja je bila pripravljena, vsi se usedejo k mizi, le Ludvika še ni bilo, Teodor ukaže hišni krščenki iti klicat Ludvika k večerji, ona gre tiho v njegovo kamerco, ker je menila da spi, da bi ga na naglim ne zbudila. Najde ga ležati na dolgim blazinatim stolu, kateremu kanape pravijo, pa prestrašena se ne upa ga poklicati, ker je bil mrliču enak, ves prepaden in plašen je ležal kakor v omedlevci, in večkrat globoko vzdihnil in kakor v hudih sanjah od cekinov govoril. Hišna tiho gre iz kamerce povedat gospodarju, kar je videla. Teodor in oba njegova prijatelja vstanejo brž od mize, in gredo v Ludvikovo kamerco tiho po prstih. Že je bil v omedlevci, vzdihoval je in večkrat te besede izgovoril: „O nedolžni Svetin, o peklenski cekini!“ Trikrat je te besede tako izgovoril, da so jih vsi dobro slišali, nič ni vedel, da ga kdo sliši. Eden Teodorovih prijateljev migne tiho iti iz kamerce in pa ga pri miru pustiti. Ko prideta spet k mizi reče tisti gospod, ki je rekel ga pustiti: Tiho bodita, gotovo se bo božja pravica dans pokazala, Bog nedolžnega varuje; kmalu bomo kaj več zvedli. Pustite Ludvika pri miru, da jest nazaj pridem. Gospod, kateri je bil sodnikov eden, gre, in ko bi trenil kmalu nazaj pride, in pripelja s sabo tri žandarme, pokliče zraven Teodora in onega svojega tovarša. Vsi gredo v Ludvikovo kamerco tiho; še je ležal, in še so mu nekaterikrat ušle iz ust tiste besede „O nedolžni Svetin, o peklenski cekini.“ Sodnik ukaže žandarmam Ludvika obstopiti, on stopi k njemu, ga za roko prime, in z ostrimi besedami nad njim zakriči: Ludvik Bodin! ti grda pošast, precej vstani in z nami pojdeš, zvedeli smo, kaj si storil, ne boš odšel ostri pravici ne. Ludvik plane na noge, pa se ves trese, ne ve, ali se mu sanja ali je resnica, drugega ni vedel reči, kakor hitel je: Sej grem, saj grem „Res sem jest cekine ukradel res, pa sem jih skrivaj v Svetinovo skrinjo nesel; Svetin je nedolžen. Žandarmi so ga zvezali in varno ga v ječo vlečejo. 
Kristina Teodorova hči je precej, ko so Bodina odpeljali, tekla v ječo Svetinovo, da bi mu bila povedala, kaj se je zgodilo, pa niso jo soldatje k njemu pustili, ker je bilo ponoči; prosila in prosila je le eno samo besedo z njim govoriti, pa ni bilo dovoljeno. Poglavar straže vendar potem reče: Gospodična! če nimate res več kakor eno samo besedo z njim govoriti, vam dovolim, pa drugači ne kakor od daleč, blizu njega ne smete iti, in vsi moramo slišati, kaj boste rekli! Kristina s tem dovoljna prosi da naj vrata odpro, da ga bo od daleč videti mogla. Ko ga ugleda, mu reče od daleč: Svetin! Tvoja nedolžnost se bo pokazala pred ko usmerješ, in potem je tekla hitro domov. Ob eni čez polnoči pridejo v ječo trije črno oblečeni gospodje, kjer je Svetin ravno sladko spal. Nedolžno srce je v naj hujša nadlogi in v naj večji nesreči pokojno, in mirno, zato ker ve, da če tudi trpi, mu bo trpljenje k večji sreči teknilo. Gospodje Svetina zbude, in mu oznanijo, da njegova smrt je odložena, da zdaj še ne bo umorjen, ker morajo sodniki še enega pred izprašati zavoljo storjene tatvine. Zdaj je Svetinu začelo v srcu rasti upanje, da bo morebiti njegova nedolžnost na dan prišla; rekel je sam pri sebi, morebiti se me vendar Bog usmili, in me reši iz roke sovražnika; pa naj se zgodi božja volja, dovolin sem, kakor Bog z mano obrne. 
Dva meseca so sodniki Ludvika izpraševali in čeznj sklepe držali, kakor se je pred s Svetinam godilo. Od konca je vse tajil, in le rekel, da je v sanjah govoril, ko ni vedel kaj; pozneje pa je vse obstal in spoznal, da je on to pregreho storil, zavoljo katere je Svetin obsojen. En večer je Ludvik Bodin prosil k sebi sodnika, da bi nekaj rad z njim govoril. Sodnik kmalu pride, in Ludvik mu reče: Vest me grize noč in dan, ni mi več živeti, jest sem kriv Svetinove nesreče, prosim vas, vzemite me kmalu pred sodbo, vse bom po pravici povedal; storite z mano kar hočete, štrafajte me, kakor se vam zdi, vreden sem. Rajši usmerjem, kakor da bi v takim strahu, v takim vednim nepokoji svoje vesti živel. Kje mi je mogoče živeti, ker po dnevi in po noči mi je nedolžen Svetin pred očmi, kako pohlevno podaja svojo nedolžno roko, da mu jo bodo odsekali. Zmeram ga vidim pred saboj, kako se trese in trepeta, ker ga rabeljni pripravljajo mu glavo odsekati, in jest sem tega kriv, on je pa nedolžen; to mi srce neusmiljeno trga. Tudi cekine vidim vedno pred saboj, pa vsi krvavi so, ne rumeni, kateri vpijejo, da mi bodo vekomaj v peklenskim breznu na duši goreli. 
Precej drugi dan je bil Bodin k očitni sodbi peljan, kjer je svojo pregreho spoznal in očitno vse po pravici povedal, kakor je storil. K sodnikom se obrne in reče: Gospodje! sodite me po postavah, kriv sem vsega sam jest, nobeden drugi, in pustite nedolžnega Svetina. Grda nevoščljivost me je zapeljala, velike štrafenge sem vreden, pa jo tudi rajši trpim, kakor bi v takim strahu, s tako težko vestjo živel. Drugim sem jamo kopal, sam sem vanjo padel, prav se mi godi; strašen zgled bom zdaj mogel biti starim in mladim, v kako nesrečo pripravi človeka nevoščljivost in sovražno srce. Naložite mi štrafengo, kakršna se vam zdi, trpeti jo hočem stanovitno, zaslužil sem jo, oh da bi le Bog meni toliko strašno krivico odpustil, kakršno sem jest Svetinu storil! kakor Kajn s svojim bratom sem jest naredil. Kader so Bodina sodniki vprašali, kako je cekine ukradel in jih v Svetinovo skrinjo pripravil, je sam tako povedal: Sovraštvo do Svetina je v mojim srcu že zdavnaj se kuhalo, nevoščljivost je to sovraštvo vnela. Dolgo sem iskal ga iz poti spraviti, pa ni bilo mogoče. Ker mu z jezikom nič nisem mogel škodovati, sem skrivaj dal narediti enaki ključ od Svetinove skrinje, in enaki ključ od gospodarjeve kamre. Tisti večer, ko je naš gospodar Teodor se na pot napravljal po kupčiskih opravilih, in si cekinov v škatlico pripravil, sem dobro pazil, kam jih bo tisto noč dejal. Videl sem, da jih je v miznico vtaknil, tudi sem videl, kam je od miznice ključek sohranil. Mislil sem, zdaj je prilika lepa kaj nagoditi svojemu sovražniku. O polnoči, ko je vse trdo spalo, sem tiho vstal in bos šel v gospodovo kamero, katero sem tiho odprl s ključem, za katerega nobeden ni vedel. Miznico tudi tiho odprem in vzamem škatlico s cekini vred. Vse sem tiho spet pozaprl in šel v svojo kamero. Vedel sem, da ima Svetin navado vsako jutro zgodaj vstajati; vsak dan je šel pred v cerkev, preden je kako delo začel. Zvesto sem poslušal, kdaj bo Svetin šel v cerkev; ko odide, grem v njegovo kamero, odprem njegovo skrinjo, privzdignem oblačila, in na dno denem škatlico s cekini. Spet sem lepo vse pozaprl, nobeden ni mogel nič poznati, kako bi bil kdo noter prišel. Komej Svetin iz cerkve pride, že nas je gospod poklical nam še kaj naročiti. Med tem ko gre iz doma, hoče vzeti cekine, pa ni jih bilo. Tako sem svojemu bližnemu nesrečo nakopaval, sam sem v njo prišel. Prav mi je, ker nisem za lepe nauke krščanske vere nič maral, ampak storil sem le to kar mi je prevzetnost in nevoščljivost svetovala, ta grda pregreha je v mojim srcu hude korenine storila, in iz njih je pognalo sovraštvo, katero je vedno skrivaj v srcu tlelo, in me v tako strašno pregreho spravilo. Tako se godi vsakemu, ki se da gospodariti od hudobnih strast. Jest sem Boga zapustil in Bog mene; o da bi me Bog le na unim svetu ne štrafoval! Naj se vsakteri nad menoj zgleduje, da ne pride v tako nesrečo. 
VIII. 
Janez Svetin izpuščen, Ludvik Bodin umorjen. 
Konc drugega meseca so se sodniki zadnjikrat zbrali Ludvika Bodina očitno sodit. Ljudje so zelo zvedli, da bo tisti dan čeznj sklep storjen, da mu bo obsojenje oznanjeno, zato je grozovito veliko ljudi vkup prišlo iz radovednosti, kako bo sodba stekla, in kaka štrafinga bo Bodinu persojena. Ko so bili vsi sodniki zbrani, pripeljejo Bodina v sodnico obloženega s težkimi ketnami na rokah in na nogah vklenjenega. Višji sodnik ga vpraša rekoč: Ludvik Bodin! Je vse to res, kar si povedal, kakor si spoznal svojo pregreho? Odgovori: Vse res, vse potrdim. Sodnik pravi: Spoznaš in verješ, da si štrafenge vreden? Odgovori: Spoznam, naložite mi jo, kakor spoznate, da je prav, rad jo bom prestal in pretrpel, da bi le na unim svetu v večno trpljenje ne prišel. Sodnik še zadnjič vpraša: Je tvoj sovražnik Svetin nedolžen? Odgovori: Popolnoma nedolžen je, veliko krivico sem mu storil, ker sem ga v smrtne bridkosti pripravil, in mu toliko žalosti in trpljenja nakopal. Pa več ni moj sovražnik, moj prijatelj je, prosim vas moji sodniki! dovolite mi vsaj toliko, preden usmerjem, da Svetina še enkrat vidim, in ga za odpuščanje prosim. Veliki sodnik zdaj vstane s pisanjem v rokah in reče: Ludvik Bodin! Vstani zdaj (zakaj dokler ga sprašujejo hudodelnik sedi) in poslušaj svoje obsojenje, in je bral: 
Ludvik Bodin, je velike pregrehe tatvine, nezvestobe in krivice prepričan, zato je po postavah k smrti obsojen; ker je pa to tatvino storil svojemu gospodarju in dobrotniku; potem, ker je storil to pregreho zato da bi svojega bližnjega v nesrečo spravil, mu bo naj prvo leva roka, potlej desna, in zadnjič glava s sekiro odsekana. 
Tri dni mu je bilo dovoljeno se k smrti pripravljati. Premoženje pa, kar ga je imel, je bilo vse Svetinu persojeno, ker je po nedolžnim taki strah prestal. Vse ljudstvo je zavpilo: Prav je, prav. Naj pogine hudobni Bodin, naj živi nedolžni Svetin. 
Ko je sodba čez Bodina minila, oznani služabnik deželske pravice rekoč: Kdor hoče slišati obsojenje še enega jetnika, naj malo počaka. Ludje radovedni vsi čakajo videti tistega, ki ga mislijo soditi. Čez malo pripeljajo soldatje vklenjenega pred dvema mesecema k smrti obsojenega Svetina. Vsi gledovci so bili veseli, in večkrat so zavpili, dolgo naj živi nedolžni Svetin. Na visoko mizo so ga postavili, zato da ga je vsak lahko videl. Veliki sodnik vstane in reče: Glejte nedolžnega Janeza Svetina; nedolžnost se je nad njim pokazala; pravi hudodelnik se je našel, ta pa je bil po krivici k smrti obsojen, očitno je zdaj za nedolžnega spoznan, očitno izpuščen. Vzamite mu proč železje, katero je tako dolgo po nedolžnim nosil; hitro ga očitno odklenejo. Dajte mu lepo oblačilo, dosti dolgo je po nedolžnim revščino užival. Peljite ga s častjo v hišo njegovega dobrotnika. Preden Svetina odpeljajo, je Ludvik Bodin prosil z njim še eno samo besedo govoriti. Svetin gre k njemu in Bodin mu reče: Prosim te odpusti mi, odpusti mi tako krivico, nisem vreden odpuščanja, pa če ne zavoljo mene, zavoljo Boga mi odpusti. Svetin ga objame in pravi: Bog naj ti odpusti, jest ti vse iz srca odpustim, jest na vse pozabim, in prosil bom zate Boga, da stanovitno prestojiš, kar ti je persojenega. Ločila sta se in oba jokala. Svetin je bil s častjo v hišo svojega gospodarja v kočiji peljan, veliko ljudi ga je spremilo. Bodin je čez tri dni umorjen bil. Od strahu, od bridkosti, in od strašnih bolečin je rijul kakor divja zver, ko so mu roke eno za drugo odsekali, tako da se je vsem smilil, vendar je na Boga zmerom zaupal, in v njegovo ime klical tako dolgo, da mu je bila glava odsekana. Stari Teodor, da bi povrnil Svetinu tolike bridkosti, ki jih je po nedolžnim trpeti mogel, ga je zbral za svojega zeta in mu celo svoje veliko premoženje izročil, in mu svojo hčer Kristino v zakon dati obljubil. Poroke pa Teodor pred ni dovolil, kakor da obletnica mine. 
TRETJI DEL. 
I. 
France Svetin, oče Janeza in Pavla, na vojski ujet, in na francosko odpeljan. 
France Svetin, kateri je takrat, ko je z brambovci mogel na vojsko iti, ženo in oba majhna fantiča zapustil, je dolgo časa žaloval in le na dom mislil. Ko je pa videl, da si ni mogel pomagati, se je božji volji vdal in mislil: Bog je dober oče; bo že preživel ženo in otroke, da bi le jest pri življenju ostal, in jih še enkrat videl; molil in prosil bom zmerom Boga, da bi me v nevarnosti pred nesrečo obvaroval. Kmalo ko brambovci na laško pridejo, so se s Francozom sprejeli, veliko je bilo pobitih Francozov in naših. Svetinu se ni nič žalega zgodilo, ampak tista truma, med katero je Svetin bil, je bila od Francozov zajeta, in vsi brambovci tiste trume so bili ujeti in na Francosko odpeljani. Gnali so jih Francozi do mesta Besansona, tam so jim dali prostost delat iti, kar kateri zna, in kjer delo dobi. Ljudje mestni in kmetiški so vse brambovce pobrali, in jim še radi dobro plačevali, zato ker je takrat moških grozno po francoskim manjkalo, hude dolge vojske so jih silno veliko požrle. 
Svetin je dopovedal, da zna sukno tkati, da je že nekdaj pri takim delu več časa bil; kmalu ga je neki gospod najel, kateri je suknarijo ali fabriko, kjer se sukno dela, imel. Ker je gospod videl, da Svetinu gre delo dobro od rok, mu je dal dobro jesti in piti in oblačilo, zraven pa še vsak dan v denarjih en frank. Svetin je zmerom želel še kdaj v svojo domovino priti, in videti svojo ženo in svoje otroke. Vojska s Francozi je pojenjala, ujeti po francoskim razkropljeni cesarski podložni so bili na dom spuščeni; Svetina je pa gospodar vedno pregovarjal še ostati. Ne hodi še domov, mu je zmerom rekel, vem da želiš videti svoje ljudi, pa kaj ti pomaga, kadar domov prideš, spet boš mogel soldat biti, vojska nova se spet kaže. Bodi pri meni še kaj časa, da si kaj prislužiš, in kadar se bo prav usmerilo, te bom spustil in ti še dobro popotnico dal. Svetin, ker mu je pri suknarji dobro bilo in si je lepe denarje prislužil, se je dal pregovoriti, da je celih sedem let pri suknarji ostal, in si toliko premoženja pridobil, da si je upal doma na Ilirskem pošteno živeti. Že mu je gospodar obljubil tisto leto ga domov spustiti, kar so Francozi s Špani hudo vojsko pričeli; kar je bilo trdnih moških, vse so v žold pobrali, bodi si domač, ali tujc. Tudi Svetin je mogel biti zdaj Francoski soldat. 
II. 
France Svetin, francoski soldat, reši svojega generala. 
Še tisti mesec, ko je Svetin bil vzet k francoskim soldatom, je mogel iti z drugimi vred na špansko, in se je mogel vojskovati tam z ljudmi, katerih nikoli ni poznal, in za take, ki mu nič mar niso bili; zato je vedno na tihoma vzdihoval in Boga prosil za srečo, da bi pri življenju ostal, in ne bil ubit v tuji deželi. Prvi dan, ko so se Francozi udarili s Špani, je bil generalov životni služabnik ubit. General M. si je izmed vseh drugih soldatov za životnega služabnika ali strežejo izbral Svetina; zelo všeč mu je bil. Bog je tako naklonil, in generalu tako misel dal, da si je Svetina izvolil, ker je Svetin vedno Boga prosil, da bi se mu ne bilo treba streljati in ljudi pobijati. Svetin v vseh rečeh umen in zbrisan, je svojemu generalu lepo stregel in zvesto služil, torej ga je gospod tako rad imel, da se brez njega ni nikamor ganil. Kamor koli je general šel, ga je mogel Svetin spremiti in vedno zraven njega biti. Enega dne mu general reče: Ljubi moj France Svetin, vidim, da zmerom po domov vzdihuješ, rad bi šel v svojo deželo nazaj, ker imaš ženo in otroke, ne zamerim ti tega, ali glej, tudi jest imam doma ženo in otroke, vendar moram se tukaj bojevati; bodi potroštan, če boš zmerom tako meni zvest in priden, kakor si do zdaj bil, te bom spustil domov, in z vsem te preskrbel, da le vojska mine, in da s španam mir naredimo. Le Boga prosi in moli da naju Bog pri življenju ohrani. Svetina je to zelo veselilo, tako dobrega gospodarja in oblastnika dobiti, kar je malo kdaj pri soldatih; še bolj pridno mu je stregel, pa zraven tudi pridno molil. 
Per velikim mestu, po imenu Salamanka, na španskim, so se vstavile obe vojske francoska in španska. Na ti strani vode, katera je mimo tekla, so stali Francozi, na oni strani so bili Špani, kateri so sklenili tukaj Francozom se trdno v bran postaviti. Oboji so čakali povelja, kdaj se bodo udarili. En večer gre general M. na tihoma ogledovat, kako se Špani k boju pripravljajo; rad bi bil videl, kako se razširjajo ob vodi, in kam so svoje straže postavili. Drugega ni vzel s sabo, kakor svojega zvestega služabnika Svetina. Vsak na svojega konja sedeta, in izdarija ob vodi eden za drugim. Preveč daleč je od svoje straže jezdel general, in se preveč od svojih ljudi odločil. Ravno se je že vrniti mislil, kar iz bližnega grma pri vodi planejo štirje špani, generala s služabnikom vred obstopijo in puše vanj obrnejo. General izdre meč in se hoče braniti, pa ni mogoče. Nato zasuče konja in ga spodbode, da bi špane podrl in oddirjal, in Svetinu tudi tako storiti reče, pa Španov eden je dregnil konja z bajonetom v trebuh, da so mu čeva ven šinile, in kar pade z generalom; oditi več ni mogoče. Svetin, ker je mislil, da je tudi general ranjen, skoči sam iz konja, da vzdigne generala spod konjske krivi, in pravi: Gospod general! ne branite se več, da pri življenju ostaneva, saj vidite, da zdaj ni več mogoče si pomagati, če se z lepo zdaj ne podaste, naju bodo pomahali in umorili. General je nehal se braniti, in Špani mu roke in noge zvežejo in ga v čoln denejo, zraven njega privežejo Svetina, in tako oba vkup čez vodo prepeljajo. Veliko veselje so Špani obhajali, ko so svojega nasprotnika zdaj v svoji oblasti imeli. Tisti možje, ki so ga ujeli, so veliko plačilo dobili, ker so se v smrtni nevarnosti na francosko stran podali in v grmu pazili kakega Francoza ujeti. General M. in Svetin sta bila vsak posebej zaprta, in skrbno varovana. General je bil ves z vrvmi zvezan, Svetin, ki je bil le služabnik in zraven še tujic, ni bil zvezan, le samo zaprt je bil in varovan. General je mislil, da bo le Španski jetnik, da ga bodo kam daleč gnali med Špane, kjer bo mogel, dokler vojska ne mine, v služnosti ostati; ko vojska mine, bo spet v svojo domačo deželo spuščen, kakor je pri vojskah navada. Kako grozno se prestraši general, ko drugi dan pride povelje, kaj je z ujetim generalom storiti, obsojen je bil k smrti. Španski general sam je prišel k njemu v ječo, in mu oznani obsojenje, katero je bilo tako le: Francoski general M., kateri je naj večji sovražnik Španov, in se ni radovoljno vdal našim soldatom, kateri so ga ujeli, ampak se je branil in tudi enega ranil, je k smrti obsojen, da bo jutri zjutraj ob 7. uri pri vodi ustreljen. Svetin pa njegov služabnik tudi ujet je svojega gospodarja pregovarjal se podati, on ker ni francoski rojak, ampak Ilirjan, tudi zato ker ni nič orožja imel, ni k smrti obsojen, ampak pri generalovi smrti mora zraven biti, potem bo spuščen, in Francozom nazaj poslan, jim povedati, kaj se je z generalom zgodilo. Ko je ta obsodba oznanjena bila, je bil general M. še hujša zvezan z vrvmi, ker špani ravno železja za vklepati niso imeli, in še veliko bolj skrbno varovan. Svetin je bil precej razvezan, in tudi mu je bilo dovoljeno svojega gospodarja iti troštat v smrtnih bridkostih. Ni bilo to po pravici, ujetega generala k smrti obsoditi, pa grozno sovraštvo je bilo med Francozi in med Špani, zato če so le kakega imenitnega Francoza ujeli, so ga k smrti obsodili; tako so tudi s tem generalom storili; vendar so mu poslali spovednika, kateri je celi popoldan pri njem bil, in ga k smrti pripravljal. Svetin je med tem, ker je smel okoli hoditi tega pol dne, ob vodi hodil in pogledoval, kje bi bila naj manj globoka, in pazil dobro, kje in kako daleč narazen Španske straže stoje. Zvečer, ko spovednik od generala odide in mu obljubi zjutraj zgodaj spet priti, in ga spremiti na moriše, pride Svetin k generalu, kateri je ves žalosten in plašan v smrtnih bridkostih za mizo sedel v revni leseni hišici tako trdno zvezan, da je že ves višnjav prihajal, soldatov šest je stalo zraven njega na straži. General sname prstan in ga da Svetinu s temi besedami: Hrani ta prstan dobro, in ko na francosko prideš, pokaži ga moji ženi, povej, kako se je z mano godilo, in troštaj jo, ona bo zate skrbela, in tvojo zvestobo ti povračevala. Svetin vzame prstan in vse obljubi zvesto opraviti, zraven pa reče: Gospod general! zelo se mi smilite, ker jutri boste mogli umreti, če drugači ne more biti, podajte se v božjo voljo, potrpite voljno svojo nesrečo, obrnite smrtne bridkosti Bogu k časti za pokoro vaših prestopov; Bog je dober in usmiljen, vse vam bo rad odpustil, če boste voljno prestali tukaj, vam ne bo treba trpeti tamkaj. Če vam je pa dobrotljivi Bog še življenje odločil, vas tudi še lahko reši iz rok sovražnikov, in k temu pomagati bom tudi jest poskusil. Zaupajte v Boga trdno; morebiti se vas usmili in vas pri življenju ohrani. Vzamite skrivaj ta cekin, katerega sem jest v srajci zašitega imel, da ga Špani niso našli takrat, ko so nama vse pobrali. Ko se večer stori, dajte ga soldatom, kateri bodo takrat na straži vas varovali; recite jim, naj si piti zanj kupijo in naj na vašo srečno smrt pijo, prosite jih tudi vam malo dati. Če se napijejo, morebiti zadremljejo, opolnoči bom prišel, in na okno tiho popraskal, skusite mi ga odpreti, potem — zdaj je mogel Svetin generala zapustiti in iti v svojo ječo nazaj. 
Ko se je tma storila, pridejo drugi španski soldatje generala varovat; med njimi je bil k sreči eden, da je francosko govoriti znal. General mu prijazno reče: Ljubi moji vojščaki! vi veste, da jutri me boste ustrelili; umreti moram, kaj mi pomaga denar! tukaj imam še cekin, vzemite ga, kupite si dobrega vina zanj, ker ste trudni in zdelani, pite na mojo srečno smrt, in prosim vas tudi meni malo dati, da lažje trpim. Soldatje veseli kupijo dobrega vina, pijo da so ves cekin zapili, tudi generalu dajo piti. Tovarše, ki so zunaj kajžice na straži bili, so soldatje noter poklicali in se napajali. S časama vsi po kotih posedejo in zadremljejo, ker so se pogreli, mrzeče je bilo še takrat, bilo je to v adventu. Ni bilo še polnoči, pride Svetin tiho pod okno in malo steno poškrablja, okno pa je že bil general odprel. Svetin reče tiho na ušesa generalu: Zdihnite in pihnite luč, katera je še malo brlela, general pihne in lampico ugasne, in tega nobeden soldatov ni spazil, zato ko so bili vinjeni. Podajte mi roko, da vam vrvice porežem, s katerimi ste zvezani, pravi Svetin, potem vzemite nožiček meni iz roke, porežite hitro vrvi na nogah in kjer ste zvezani, hitite, nožiček je nabrušen, da se med tem kateri soldatov ne zbudi. General ima komaj roke proste, vzame Svetinov nožiček, in ko bi mignil, je vse vrvi in vrvce porezal. Ko je bil prost, general hitro v okno zleze, in Svetin mu zunaj pomaga, da se je srečno zmašil skozi okno, katero je precej tesno bilo, general pa precej trebušen. Preden zbežita, sta še okno zaprla, in nobeden soldatov ni nič slišal, vsi so spali. General je zdaj le teči hotel in vlekel Svetina za sabo, Svetin mu pa reče: Ne tako, nevarno je, le počasi hodiva, Bog naju bo varoval, angelc varuh naju bo spremil; če bi tekla, kmalu naju zna kdo ugledati, Špani tukaj okoli ponoči vedno švigajo, precej bi vedli, da sva uhajavca, če pa počasi pojdeva, bo vsak mislil, da sva domača; in res je bilo tako. Več ko tri trume sta srečala Španov, kateri so simtrtje hodili, in pazili, kaj na drugi strani Francozi počno, ker sta pa počasi šla in vsak en koli na rami nesla, jima nobeden ni nič storil; vsi so mislili, da sta domača soldata. 
Svetin je poprejšnji popoldan dobro ogledal, kje je voda naj bolj plitva, in kje ne stoje straže; na tisto mesto pelja generala, kamor sta dve uri hodila. Svetin reče generalu: Tukaj ni nobenegu španskega soldata blizu, voda tudi ni ravno globoka, zdaj morava preplavati, odšla sva srečno eni smrtni nevarnosti, Bog daj, da bi le še srečno čez vodo prišla. Če tudi voda ni zelo globoka, vendar je bilo treba plavati precej na široko. Svetin je znal dobro plavati, samega ni nič skrbelo preplavati, general je tudi nekdaj znal, pa zdaj, priletin in precej rejen je bil, si v vodi ni mogel veliko pomagati, torej sta oba bila v veliki skrbi. Ni bilo časa veliko pomišljevati, ampak oba sta se Bogu izročila in angelcu varuhu se priporočila, se za roke primeta in bredeta. Lahko sta bredla nekaj časa, dokler je bila voda plitva; ko sta na globokejši vodo prišla, sta mogla plavati. General je plaval nekaj časa, zakaj v hudi sili človek grozno veliko stori, vendar dolgo ni mogel, jel je pešati in omagovati. Svetin mu poda roko, in pravi: Jest znam nekaj časa z eno roko plavati, držite se me, in pomagajte si kolikor morete, da srečno čez prideva. Tako plavata vkupej nekaj časa. Svetin je začel pešati, general je ves omagal, nič več ni mogel naprej, že se je začel topiti in voda mu je že v grlo šla. Svetin ves spehan in truden, je vendar generala zmerom še za roke vlekel, da ga ni pustil utoniti. General pa je popolnoma opešal, vendar si je vso moč vzel, da je še Svetinu te besede rekel: Svetin! le pusti me, da utonem, vsaj ti reši svoje življenje, da oba konc ne vzameva. Rad usmerjem rad utonem, da me le Špani ne bodo streljali. Bog ti bo povrnil, kar si meni storil, plavaj srečno Svetin, in povej povej — — tukaj je generalu besedi zmanjkalo, utopil se je, roke je še iz vode molil z njimi grabil in pomoči iskal, pa ni ga bilo, da bi mu jo dal. Svetin plava naprej in se večkrat nazaj ozre na tisti kraj, kjer se je general utopil. Ni bil Svetin tri korake od njega, se general iz vode pokaže in kliče: Svetin, ljubi moj Svetin, plavaj nazaj k meni, da počijeva. Bog je moje molitev pod vodo uslišal, glej stojim na skali, voda mi je do vrata. Svetin se obrne plava do generala, in se zraven vstopi na skalo, katera je bila v sredi vode. Na tej skali sta stala in počivala več ko pol ure. Med tem je general Svetinu tako govoril: Takrat, ko si me spustil in sem se začel topiti, sem k Bogu iz dna svojega srca vzdihnil, in rekel: O dobrotljivi Bog! usmili se me, usta sem vkup tiščal, da me ni voda zalila, z rokami sem pod vodo na vse kraje segal in pomoči iskal, kakor vsakteri v smrtnih bridkostih, kar sem z roko v steno zadel, brihta še nisem zgubil takrat, hitro se začnem poprijemati, višej, višej, tako dolgo da sem se na skalo vstopil in spet dihati začel, ko sem glavo zunaj vode imel. Svetin pravi: Glejte! kolike dobrote vam skazuje usmiljeni Bog. Ko sta na skali zadosti počivala, začneta naprej plavati. General plava nekaj časa, pa je zelo opešal. Svetin mu spet poda roko in le z eno plava, tako je Svetin precej daleč s težkim trudom vlekel generala za sabo po vodi. Ko se je general spet začel topiti, kar na enkrat zavpije poln veselja: Čast Bogu do dna sem z nogami, bredem lahko, tudi Svetin se vstopi in vkupej bredeta počasu do kraja. Ko do kraja perbredeta, je že pri kraju vode bil francoski soldat na straži in zavpije: Kdo je? General reče: Tiho bodi, da ne slišijo Špani, jest sem vaš general, pojdi hitro klicat tovaršev, da mi pridejo pomagat iz vode. Soldat je generala brž po besedi poznal, teče klicat tovaršev, kateri so prišli z dolgimi preklami, da so generala in Svetina iz vode izvlekli; velik in strmen breg je bil tam. 
Nikdar ni general tako srčno s takim gorečim ajfram molil, kakor takrat, ko je srečno iz vode prišel, in smrti odšel. V pričo vseh soldatov je pokleknil. Svetin je mogel zraven njega poklekniti, in je tako molil: O dobrotljivi usmiljeni Bog! kdaj bom povrnil dobrote, katere si mi storil. Spoznam, da tolikega usmiljenja nisem vreden, od vseh zapuščen sem smrtne bridkosti že okusil, in ti o Bog si me rešil iz rok mojih sovražnikov, tebe o Bog! bom vselej častil, dokler bom živ. General je bil potem s Svetinam vred peljan v bližno mesto, kjer je precej pisal do cesarja Napoleona, in mu povedal, kako je srečno rešen nazaj k svojim prišel v velikih nevarnostih, in prosil Svetina obdarovati za toliko skrb in srčnost. 
Kmalo je prišlo pisanje od cesarja s poveljem, da general naj gre na svoj dom se počit in ozdravit od takega strahu in trpljenja. Za Svetina je poslal cesar zlat križic, katerega naj z višnjevim in rdečim trakom privezanega na levi strani pers pripetega nosi, in za plačilo zraven tega 50 frankov vsak mesec dobiva. General je med tem tako zelo zbolel od strahu in od trpeža, da so ga mogli hitro domov odpeljati, svojega zvestega Svetina je pustil pri svojih konjih in pri drugim blagu, in mu je rekel: Kmalo boš za manj prišel, skrbi za moje blago, da se ga nič ne pogubi; kadar prideš, ti bom dobrote katere si mi storil obilno povrnil; dal ti bom, kar koli si boš izmislil, storil ti bom kar koli boš poželel, nikoli ne bom pozabil, da si me ti otel pred smrtjo, ti si bil moj varuh. 
III. 
France Svetin na morju ujet in v Afriko odpeljan. 
Nezapopadlivo je bilo veselje, katerega je zdaj Svetin občutil. Nar bolj ga je veselilo in mu v srcu poseben trošt dajalo, da je človeka in pa še svojega oblastnika otel, in ga pred smrtjo obvaroval. Veselilo ga je, da ga je cesar tako povišal in ga za konjika častnega reda postavil. Še bolj pa ga je veselilo, da je imel upanje kmalu priti v svojo domačo deželo, in da je bil zdaj z vsem preskrbljen, da mu ne bo treba pomanjkanja trpeti, in se po svetu okoli klatiti. Oh, kako sem srečen je rekel sam pri sebi, da mi je Bog toliko dobrega storil, in me v tolikih hudih nevarnostih obvaroval! Zdaj se troštam še kdaj videti ljubo domačo deželo. Šel bom iskat svoje žene in dveh fantičev, če še katerega pri življenju najdem. Veliko jim bom vedel povedati, in marskak lep nauk jim dati. O Bog mi daj še tega doživeti. 
Časna, posvetna sreča je pač golufna; velikokrat človek misli, da jo že v rokah ima, pa mu uide, in namest nje ostane bridkost in žalost. Tako je bilo tudi s Svetinam zdaj, mislil je kmalu priti domov in v miru uživati, kar je zaslužil, pa revež ne ve kaj ga čaka. 
Po suhim ni bilo varno generalovega blaga pošiljati za njim, ker so Špani pri cestah skriti vedno prežali Francozom pobrati in škode storiti, kar koli so mogli; torej je mogel Svetin nekaj časa čakati, da se je več reči nabralo, katere je bilo treba na Francosko poslati. Vse te reči so speljali k morju, jih v barko znosili in tako po morju jih na Francosko poslali. Šel je v barko Svetin z blagom svojega generala, pa ves žalosten in pobit je bil, kakor da bi se mu bilo zdelo, da vožnja po morju ne bo srečna. V barki je bilo tudi več soldatov, nekaj ranjenih, nekaj zdravih, nekaj bolehnih; vmes so bili tudi drugi popotni. Prvi dan je bila vožnja po morju srečna, vsi so bili veseli, ker so se troštali skoraj na svoj dom priti in zapustiti špansko deželo, katero so grozno sovražili. Svetin je bil vendar le žalosten, ni se mu ljubilo ne piti ne jesti, vprašali so ga tovarši, zakaj je tako tih in pobit. Odgovoril jim je: Morje je golufno, Bog ve kaj se zna še z nami zgoditi, preden na suho pridemo. Drugi so ga troštali in mu dejali: Lej morje je pokojno, daleč že nimamo do doma, jutrišni dan osorej bomo že v kraju. Svetin vendar le ves zamišljen se ni za nobeno stvar pečal, kakor na tihoma je molil, in rekel: O Bog! moje srce je nepokojno; vselej sem slišal, da vožnja po morju je nevarna, obvaruj me še zdaj, ker sem že toliko dobrot od tebe prejel. Drugi dan zjutraj ob sedmih, Svetin je ravno molil, so začeli brodniki, kateri so vrh barke bili, žalostno kričati: Tolovaji! Tolovaji! zgubljeni smo, blizu so že. Na to kričanje priteče poglavar barke, gleda in gleda, pa ves bled in plašan prihaja, spoznal je, da so res morski tolovaji. To so taki tolovaji, kateri imajo velike z groznim orožjem obložene barke. Po morju se vozijo in iščejo bark, katere po kupčijah gredo, ali pa kako drugo blago peljajo; kadar katero najdejo ali pridejo, vse pobero blago in ljudi. Blago med sabo razdele, ljudi v služnost prodajo. Ravno to se je zgodilo z barko, ki je Svetin bil v njej. Došli so jo tolovaji, jo ustavijo, in ker se jim ni nobeden zoperstavil, so vse blago pobrali, v svojo barko ga prenesli, ljudi povezali in jih na dno barke zaprli. Bilo je ljudi s Svetinam vred 120. Peljali so jih do mesta, ki se mu pravi Algir, v Afriki. Tam so jih iz barke zvezane peljali, in jih naravnost na prodaj gnali. Prodali so jih vse, tega dražji, onega ceneji, kakršne starosti in moči je bil človek; bolnike pa so vse v morje pometali. Svetina je kupil neki k videzu mogočen gospodar, in ga odpelja. 
Grozno hudo se godi služnim v tistih krajih, ker neusmiljeni tirani ne delajo po človeško, ampak po živinsko. Zvečer jih zapro živini enako v kako poslopje, kjer morajo na golih tleh ležati v mrazu. Komej si zarija napoči, že pride priganjač, kateri jih z vpitjem, s kletvo in s tepenjem k težkemu delu priganja, katero morajo do trdne noči opravljati, brez da bi se kaj oddihnili. Tako žalosten je stan služnih, da se mu morajo smiliti, kdorkoli jih vidi. Zavoljo naj manjši reči, če je prav ne opravijo, so grozno tepeni. Po pet sto palec dobijo nekateri po podplatih, da imajo vse razbeljene noge, in vendar jih gonijo neusmiljeni priganjači, da morajo kamenje ali vodo ali druge reči težko nositi. Neusmiljeno delajo z revnimi služnimi, tako da vsak umreti želi, in komaj smrti čaka. Jesti dobe zjutraj malo, in spet zvečer malo črnega kruha, pustega in grenkega. Brez vsega trošta, brez pomoči so v oblasti neusmiljenih turkov, kateri jih grdo zaničujejo in pretepajo. Tudi duhovnega trošta nimajo ti reveži, ker nimajo ne mašnika ne božje službe. Pred nekaj časi jih še zakopavali niso mrtvih služnih kristjanov, ampak mrtve so vrgli psom, da so jih raztrgali. Rešiti se iz take hude služnosti je težko, ker veliko denarjev hočejo za vsakega služnega, če ga kdo odkupiti hoče. 
Vse to je mogel Svetin malo manj ko dve leti trpeti. Več njegovih tovaršev je že od žalosti in od trpljenja pomerilo. Svetin je vedno Boga prosil, da bi mu dal zdravje in moč vse voljno pretrpeti. Svetin je bil tudi v služnosti priden in zvest, zato je tudi toliko bolje imel, da ga je gospodar bolj obrajtal, mu bolj zaupal, da mu ni bilo treba vedno vklenjenemu biti. Hiša Svetinovega gospodarja ni bila daleč od morja, kamor se je Svetin večkrat oziral, ko bi mogel kdaj zagledati barko, da bi ga odpeljala in ga rešila iz tolikih nadlog. Enega dne se je primerilo, da je bil prav sam na njivi ostal, naj dalej od hiše odločeni. Dan se je nagnil, tma se stori. Svetin gleda proti morju, mika ga potegniti jo, in ujeti. Dolgo časa premišljuje, kaj bi storil: Zdej lahko uidem, pravi sam pri sebi, noč je, pogrešili me ne bodo tako brž; pa kam čem iti, ne poznam kraja ne ljudi; kamor pridem, me bodo popadli, in morebiti še huje z mano delali. Vender naj se mi godi kakor hoče, hujša mi ne more biti, kakor mi je; to zgovori in zbeži v tmoti, in hiti proti morju. 
Pet ur je hodil po gozdu in po gregih da je do jutra prišel k morju, pa ni se upal pokazati živemu človeku zavoljo strahu, da bi ga ne prijeli in k poprejšnemu gospodarju nazaj ne gnali. Ker vsak gospodar v tistih krajih ima pravico služnega umoriti, če ga ujame uhajalca. Služni pa se vsi po obleki poznajo. Ves plašan priteče Svetin proti morju še pred dnem. Kar je barko zagledal, tja hiti in prosi, da bi ga v barko vzeli. Za božjo voljo vas prosim pravi, pomagajte mi, usmilite se me, uhajalc sem, hudo se mi je godilo; povem po pravici. Gospodar barke se hitro oglasi: Ne boj se le k nam pojdi, nič ti ne bo hudega, in ga potegnejo v barko. Vesel je bil Svetin, in mislil, srečen sem, da sem zadel precej tako k dobrim ljudem. Pa kako kratko je bilo njegovo veselje! Ko v barko pride, se ustraši, ker vidi, da je prišel ravno takemu možu v roke, kateri je prišel ljudi skuplovat in jih potem v drugim daljnim kraju z dobičkam prodajat. Pahnjen je bil Svetin med služne že kupljene na dno barke; ker je pa sam prišel in ni bil plačan, zato ni bil kakor drugi vklenjen. Drugi dan že so odrinili z barko, katera je še čez dve sto služnih v Ameriko na prodaj peljala. Dva meseca so bili na vodi, večkrat v smrtni nevarnosti. Svetin je vedno molil in druge svoje revne tovarše troštal, ki jim je rekel: Božja volja je to; trpimo voljno; Bog nam bo po smrti dal boljši srečnejši življenje. 
IV. 
France Svetin v Ameriko odpeljan in prodan. 
Barka, v kateri je Svetin bil služni jetnik, je srečno priplavala v Ameriko, in ostane pri velikim mestu, ki se mu pravi Novijork. Precej drugi dan je gospodar barke služne v mesto peljati in jih na semenj postaviti ukazal. Vsi so bili prodani, tudi Svetin je zdaj dobil novega gospodarja. Dober in usmiljen je bil Svetinov gospodar, imeniten Amerikan, kateri je blizu mesta Novijorka lep velik vrt v last imel. Svetina je torej vprašal, po tem ko ga je kupil, če zna kaj vrt obdelovati? Gospod! mu Svetin ponižno odgovori, v mladih letih sem z vrtnim delam znan bil, več let sem vrt obdelovati pomagal; torej bom spet s časama se temu delu lahko privadil. Gospodar mu reče: Prav! če boš priden in zvest delavec na mojim vrtu, ti ne bo krivice. Ne bom te imel kakor služnega, ampak kakor domačega. Če sem te ravno kupil, ne boš čutil, da si služen; če boš priden in zvest. Jest imam usmiljeno srce, dobro ti bo pri meni, če boš pošteno in zvesto ravnal. Če boš pa kaj napak delal, ti povem, da boš čutil težo moje srditosti. S tem je šel s svojim novim gospodarjem domov. Svetin si je vse prizadeval prijaznost svojega gospodarja ohraniti; torej je pridno vrt obdeloval, in ga tako oskrbel, da je svojemu gospodarju veliko veselje storil. Gospodar vidi, da je Svetin zvest in priden, ga pusti samega po vrtu, tudi mu še privoli vsako nedeljo in vsak praznik k s. maši iti v mesto, če bo o pravim času nazaj prišel. To je bilo Svetinu čez vse veselje, ker že več let ni pri maši bil. Kolikokrat je rekel Svetin: Bog je vendar dober, ker mi je tako dobrega gospodarja dal in usmiljenega. Per njem bom, dokler bom živ, ker svoje domačije vem da nikdar več videl ne bom. Dve leti so minile, kar je Svetin pri tem gospodarji, in je vesel, v daljnih krajih dobiti tako dobrega človeka, da ve kako gre s človekom ravnati. 
Enega dne pride z gospodarjem po vrtu se sprehajat imeniten prileten gospod; bil je francoski general M. pa po gosposko oblečen; po francosko z gospodarjem se pogovarjata, kar je Svetin dobro razumel. Prideta bližje Svetina, in ogledujeta rože, katere so bilo lepo oskrbljene. Svetin utrga lepo rožico, in jo poda tujemu gospodu s temi ponižnimi besedami: Gospod! če se vam ne zamerim vzemite to rožico od mene; z veseljem vam jo podom, da vas le še živih vidim. Gospod pogleda Svetina po služno slabo oblečenega in od žalosti vsega revnega, in ga vpraša: Kaj me poznaš? Svetin odgovori, kaj pa da vas poznam general M., kaj vi mene več ne poznate, ki sem vas otel na Španskim, ko sem vas čez vodo spravil, da vas Špani niso ustrelili. Gospod se zavzame in pravi: Ti si France Svetin! Za božjo voljo, kako si ti semkaj prišel? Svetin ni imel časa pripovedovati, ker je njegov gospodar gospoda hitro odpeljal. Samo toliko je še rekel. O gospod! če je mogoče pomagajte mi. Kader General M. s Svetinovim gospodarjem v hišo pride, mu reče: Gospod prosim vas, dovolite mi, da z vašim služnim vrtnarjem se malo pogovorim. Imeniten Amerikan se začudi in pravi: Tak gospod kakor ste vi, general in od francoskega kralja sem poslan zavoljo imenitnih opravil, se boste s takim hlapcem (služnim) pogovarjali! General reče: Imam mu nekaj posebnega povedati. Na to gospodar hitro Svetina pokliče mu ukaže iti k generalu, in gre strani: Ko je Svetin sam zdaj pred generalom, ravno tistim, ki mu je pred nekaj časam življenje obvaroval, začne jokati, nič ni mogel z generalom drugega govoriti, kakor te besede: O Gospod! če je mogoče pomagajte mi. General ga potrošta mu reče: Ne boj se, nisem pozabil ne, kaj si ti meni storil. Sam Bog je mene sem pripeljal tebe rešiti. Le potrpi še dva meseca, potem bo moje opravilo pri koncu in spet pojdem na Francosko nazaj. Odkupil te bom od služnosti, naj velja kolikor hoče. Lahko je zdaj Svetin trpel svojo nesrečo, ker je imel sladko upanje skoraj rešen biti. Dva meseca mineta, kar pride general k Svetinovemu gospodarju, se poslovit, in prosi, da bi mu vrtnarja Svetina izpustil. Gospodar reče: Tega sam močno potrebujem, ker mi veliko opravi. Če bi ga pa vendar le radi imeli, vam ga dam, toda drugači ne, kakor da mi daste zanj sto tolarjev. General mu precej odšteje sto tolarjev, in pokliče Svetina, da mu pove, da odkupljen je zdaj, in da pojde nazaj v svojo domačo deželo. Kdo si more zadosti misliti Svetinovo veselje, katerega je zdaj v svojim srcu občutil. Hvali Boga, kateri tako po očetovsko zanj skrbi, in ga dobrotljivo reši iz nesreče. Med tem je general M. Svetinovemu gospodarju vse dopovedal, kako ga je v grozni smrtni nevarnosti otel, in mu življenje ohranil. Preden gresta; pokliče gospodar Svetina in mu reče: Glej sto tolarjev sem zate dobil, pa ker si tak pošten in dober človek, jih tebi vse dam, vzemi jih, imej jih za popotnico, in hodi srečno v svojo domačo deželo. 
V. 
France Svetin najde svojega sina. 
Z groznim veseljem je šel Svetin proti morju s svojim generalom; barka ga čaka tam, katera ga bo peljala v domačo deželo. Malo časa še sta se pomudila v mestu Novijork, da se General pri svojih prijateljih zadnjič poslovi. Prvi dan velkigatravna meseca gresta v barko; veter je bil pravi, brodniki rjuhe napnejo, kakor ptica gre barka po morju proti Francoski deželi. Svetin še zadnjikrat pogleda Ameriko, in vzdihne rekoč: Dve leti in dva meseca sem srečno prestal služnost, Bog mi je dal srečo, poslal mi je angela, kateri me je rešil iz rok amerikanskega gospodarja; hvaljen bodi dobrotljivi nebeški oče. Zdej se peljem spet proti svoji domači deželi po nevarnim morju, o Bog! varuj me pred nesrečami. 
Celih petdeset dni je bil Svetin na morju v barki pri svojim generalu. Devetnajsti dan meseca rožencveta se pripeljata do francoske dežele; iz barke gresta v mesto Haver, in se potem po suhim peljata, ker sta se oba po morju voziti naveličala, da prideta v mesto Tulon. Tam je general M. do smrti ostati sklenil. Svetinu pa reče general: Ti pri meni ostaneš in z mano boš pri mizi jedel, dokler se ti bo zljubilo pri meni živeti. Ne boš več zdaj moj služabnik, ampak moj prijatelj, ti si mi življenje obvaroval, vselej ti bom hvaležen. Če boš pa hotel v svojo domačo deželo iti, ti bom toliko denarjev dajal, da boš lahko živel. Med tem je bilo v mestu Tulon imenitno ženitvanje. Veliki trgovec stari Teodor je svojo hčer omožil, in k tej ženitnini so prišli tudi generala M. Svetinovega gospoda povabit. General pravi: Rad grem k vašemu ženitvanju, toda drugači ne, kakor če sme z mano priti tudi moj služabnik France Svetin; pa ne da bi pri mizi stregel, ampak da bi pri mizi z manj vred sedel; zakaj če ravno je služabnik, je pa moj naj večji dobrotnik. Stari Teodor je v to rad privolil, ker sta bila z generalom velika prijatelja. 
To ženitvanje so obhajali ravno na veliki Šmarn. Veliko imenitne gospoda se je vkupej zbralo. Vsi so Teodoru srečo voščili in tudi nevesti Kristini; vsi so bili veseli in dobre volje, samo Svetin je zraven svojega generala sedel ves zamišljen, in ga vsa gostarija ni razveselila, ker je bil s svojimi mislami več pri svojih ljudeh, kakor pri svatih. General je vse zgodbe svojega življenja svatam pripovedoval, kako se mu je na Španskim hudo godilo, in kako mu je zvesti Svetin življenje otel, zato so ga vsi svatje spoštovali, in tudi na njegovo zdravje pili. Pozneje vstane eden izmed svatov, prime kupico v roke in pravi: Naj živi tudi Ilirija, kjer je naš ženin doma. Na te besede France Svetin od veselja ves rudeč postane in misli: Lejte ženin je tudi Ilirjan kakor jest; kdo mora neki to biti. Svetin vpraša tiho svojega generala, kako se ženin piše. General pravi: Piše se Svetin kakor ti. Rad bi bil Svetin ženina vprašal, od kod je doma, pa se ni upal zavoljo gospodov, ki so okoli njega bili. Pozneje, ko so svatje že vinjeni bili, in se jeli sem ter tja prehajati, dobi Svetin priložnost z ženinam samim govoriti, in ga tako vpraša: Morebiti sva midva blizu vkup doma, ki imava oba eno ime, povejte mi vendar od kod ste vi prav doma? Ženin odgovori: Blizo mesta L.... sem doma, kjer je bila suknarija sloveča. Svetin vpraša ženina, imate še starejše? Ženin na to vzdihne, in solze se mu po licih vdero, pa hitro si jih obriše in pravi: Očeta nisem nikoli poznal, na vojsko so mogli, ko sem bil dve leti star; mater sem mogel zapustiti v devetim letu in nikoli več nisem nič od njih slišal; Bog ve ali so še živi, ali ne. Očetu je bilo ime France, materi Neža, tudi brata sem imel Pavla po imenu, pa tudi od njega nisem nikoli več nič slišal, toliko vem, da je za pastirja služil. Po tih besedah je France Svetin spoznal, da ravno ženin je njegov sin, pa ni vedel, kako bi se bil spoznati dal. Zato prosi ženina, da bi se smel z njim v kaki skrivni kamerci pogovoriti. Ženin je bil vesel in se rojak z rojakom rad pogovarjal. Pelje ga v lepo kamerco, se usedeta na mehke stole, in ženin pravi: No oče! kaj bi vi radi z manj skrivaj govorili. France Svetin začne od prevelikega veselja na glas jokati in pravi: O Bog! kako si ti vendar dober! Veliko bridkosti in trpljenja sem mogel prestati, vse sem pretrpel čast Bogu, in zdaj me doseže tako veselje. Ti si moj sin Janez, in jest sem tvoj oče France Svetin. Kdo bi bil mislil da te bom tukaj in pa v takim bogastvu našel! Ženin ostrmi, gleda, se čudi, ne verjame. Svetin pa zaviha rokava in pokaže v kožo zarezane znamenja z rdečo farbo. Na desni roki je imel zarezano „France Svetin“; na levi roki pa „Neža Trpinc“. Ženin se spomni, da ima na rokah ravno take znamenja zarezane, katere mu je mati še majhnemu naredila. Takrat je spoznal, da je to res njegov oče, zaviha rokave in očetu pokaže, da je res ta njegov sin. Objela sta se oče in sin, in oba na glas jokala od veselja, tako da so svatje slišali in prišli gledat in vprašat, kaj to pomeni. Ker so zvedeli, da je generalov zvesti služabnik ženinov oče, so bili grozno veseli; vsi so zdaj ženinovga očeta zelo spoštovali in ga častili, v kot ga posade za mizo in ga goste po gosposko. Med svati je bil tudi ženinov prijatelj Basil po imenu, kateri je pri velikih vojskah in daleč po sveti bil. Ko so vsi eden drugemu zgodbe svojega življenja dopovedali začne tudi on svoje pergodbe razlagati, kako se mu je po daljnih deželah godilo in pravi: Dve naj bolj vesele zgodbe sem doživel svoje žive dni: Zdej in pred nekaj leti na Štajerskem v neki graščinci, kjer sta dva sina na enkrat našla vsak svojo mater, da si se nista troštala. Našel je svojo mater mladi baron Karl Gap; gospa tiste graščince je bila njegova mati. Neki škof, Pavl Svetin mu je bilo ime, je ravno pri tisti gospej našel svojo mater, katera je bila dekla. O koliko veselje smo obhajali takrat in se gostili. Škof je šel potem v svojo škofijo, in svojo mater s sabo vzel; meni pa denarjev dal, da sem složno domov prišel. Morebiti je bil tudi tisti škof vašega rodu, ker je bil ravno tega imena. Pišejo škofu iz Tulona in ga vprašajo od kod je doma. Kmalo pride odgovor, in tako so za gotovo zvedeli, da Škof je Janezov brat. Pogosto so si potem pisarili in eden drugemu pripovedovali svoje čudne žalostne in vesele zgodbe. Mati škofova je kmalu potem umrla, vendar je še doživela zvedeti od svojega moža, in od svojega sina Janeza zdaj velikega in bogatega trgovca v velikim mestu Tulonu na Francoskim. France Svetin že star, je vendar še nekaj let srečno in veselo živel pri svojim sinu Janezu, in videl lepo rasti in rediti svoje vnuke. S starim Teodoram Janezovim tastam sta bila vedno prijatelja, in sta večkrat od nekdanjih reči se pogovarjala. General M. tudi star jih je večkrat obiskal, in z njimi veselje delil. Tako so Svetinovi ljudje, to je cela njegova hiša, lepo v edinosti v božjim strahu živeli, in veliko srečo imeli. Blizo sedemdeset let je France Svetin doživel, potem je sladko v Gospodu zaspal. Vsi so za njim jokali, ker so ga radi imeli in ga častili s tako častjo kakršna se starejšem spodobi. Tako da Bog včasih že na tem svetu srečo v nesreči, če človek tudi v nesreči vedno Bogu zvest ostane. 
