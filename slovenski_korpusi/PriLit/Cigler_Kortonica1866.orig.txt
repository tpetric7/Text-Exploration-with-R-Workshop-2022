KORTONICA, KOROŠKA DEKLICA. 
Spisal Janez Cigler, fajmošter v Višnjigori na Kranjskem. 
Na svitlo dala družba sv. Mohora. 
Na prodaj imajo družbene bukve: gg. J. Leon in E. Liegel v Celovcu; J. Giontini, M. Gerber, J. Lercher in O. Wagner v Ljubljani; K. Sohar v Gorici; A. Vepustek in K. Tandler v Rudolfovem; K. Sohar in J. Geiger v Celji; Ed. Ferlinc in Fr. Leyrer v Mariboru; Leuschner in Lubensky v Gradcu; F. Schimpf v Terstu in J. Reš v Kranju. 
Kortonica, koroška deklica. 
Spisal Janez Cigler, fajmošter v Višnjigori na Kranjskem. 
Na svitlo dala družba sv. Mohora. 
Z dovoljenjem visokočast. Kerškega knezoškofijstva. 
V Celovcu 1866. 
Natisnil Jožef Blaznik v Ljubljani. 
I. 
Sprideni otrok. 
Minulo je nekaj let, kar sta na Koroškem ali v Goratanu živela dva dobra, poštena zakonska, Andrej J. in njegova žena Hema. Lepo posestvo sta imela v rožni dolini, in sicer v veliki slovenski vasi, ki se jej pravi Borovlje. Čez tisoč je tu stanovavcev, kteri izdelavajo vsako leto veliko jeklenega, zlasti strelivnega blaga. Imela sta v last lepo prostorno hišo z nadstropjem; zraven hiše pa je bil lep vert, obsajen z mnogoverstnim drevjem, ki je žlahtno sadje rodilo in posestniku velik dobiček donašalo. Precej je bilo pri posestvu polja; obsejalo se je komaj s petnajstimi vagani. Senožeti pa je bilo pri hiši toliko, da se je brez vse skerbi lahko preredilo leto in dan po dvanajst živinčet. Tudi gozda je bilo zadosti; nikdar se ni bilo treba bati pomanjkanja, ne pri dervih ne pri nastelji. Verh tega sta imela še pravico izdelovati in prodajati strelivno orožje, kar je tudi precej pripomoglo k hišni blagovitosti. Iz tega se more torej posneti, da Andrej in Hema nista bila revna, temveč dosti premožna; to je pa že nekaj sreče. Kar pa je bilo za nju najbolje, bilo je to, da sta živela v lepi zakonski edinosti. Kaj bi si pač marala, da bi bilo njima vedno tako ostalo; ali, žalibog, časna sreča ni nikdar stanovitna, ona stoji na kroglji, ktera se zaverti in sreča se preverne. Tako tudi tu niso vedno srečni dnevi svetili; došle so Andreju in Hemi velike britkosti, ki so jima zelo grenile zložno življenje. 
Otrok nista imela več ko eno samo hčerko; Marjeta Kortona jej je bilo ime. Toda starši, ki imajo enega samega otroka, ti ga radi sami spridijo s svojo neumno slepo ljubeznijo, ga napočno izrede ter mu sami pomagajo v hude nesreče; prav tako sta ravnala tudi Andrej in Hema. Otroku sta vse dovolila; najmanjše reči mu nista odrekla. Kar koli si je izmislil, zbral ali poželel, vse se mu je moralo dobiti in prinesti, naj velja, kar hoče. Kar je zahtevalo sprideno dete, pri tej priči se je moralo zgoditi. Tako se je navadila Kortona biti svojeglavna, neubogljiva in prevzetna. Andrej, bolj previden, je večkrat svaril Hemo ter rekel: "Ljuba moja žena! ne pači tako zelo svoje hčerke; ne dovoli jej vsega, česar poželi, in ne zagovarjaj je, kedar jo hočem jaz kaj kaznovati; videla boš, – Bog ne daj, da bi!. – kako veliko bo Kortona danes ali jutri nama še prizadevala; utegnila bi nama v mladih letih že velike britkosti in žalosti napraviti." – Tako je djal Andrej; Hema pa, kakor vsaka mati, je otroka le zagovarjala, rekoč: "Eh! kaj boš neumnega otroka kaznoval; saj vidiš, da je Kortona še vsa otročja, za tepenje pa premajhna in neumna. Kedar malo odraste in k pameti pride, gotovo bode vsa drugačna. 
Kakor je Kortona odraščala in stareja prihajala, tako je prihajala tudi bolj divja, neotesana in malopridna. Neubogljiva in nepokorna je bila staršem, pa tudi v strahu ni hotIa nikomur biti. Vsacega je zaničevala ter mu dajala nespodobna imena; sovražili so jo zato vsi, staršem pa zamerili, ker so hčer tako malo učili in tako slabo izrejali. Ko je prišla Kortona v šolska leta, morala je hoditi v šolo. Od začetka je prav rada hodila, še učila se je precej pridno, ker je bila zelo brihtna in dobre glave. Pervo leto je bila pametna ter se obnašala prav lepo in spodobno, napravljala je po takem učeniku veliko veselja; znala je tudi bolje kakor vsi drugi, kar jih je še ž njo hodilo v šolo. Tudi drugo leto se je Kortona vedno dobro učila in lepo se vedla; ali nekega dne se je v šoli prav nespodobno obnašala. Hudo je zabavljala svojim tovaršicam, klela jih je in gerdo rotila, tudi jim je dajala strašno nespodobna imena. Ko pride učenik v šolo, vidi nektere učenke zelo objokane: vpraša jih, kaj da jim je. Dekleta so povedale, da jih je Kortona gerdo zmerjala ter jim take priimke dajala, kakoršnih si še povedati ne upajo. Učenik pokliče Kortono pred se ter jo prav ostro vpraša: "Kaj zaničuješ svoje tovaršice in zakaj tako nespodobno ž njimi ravnaš?" – Serdito odgovori Kortona : "Saj so tudi one mene! Rekle so mi, da sem černa ko ciganka." – Učenik vpraša: "Ste li res tako rekle?" – Odgovore mu: "Res smo rekle res, pa le zato, ker je sama večkrat pripovedovala, da jej oče pravijo černa ciganka." – Zavoljo nespodobnih, žaljivih in preklinjevavskih besedi je morala Kortona celo uro na nagih kolenih klečati. Prišedši vsa objokana domu, reče staršem: "Nič več ne grem v šolo; nočem, da bi me učenik tako kaznoval; celo uro klečati in še na nagih kolenih, to je za-me preveč," In res ni šla več v šolo; nikakor je niso mogli spraviti. Ostala je zato doma in se obnašala prav samopašno. Rastla je na vseh drugih rečeh, samo na pameti, na modrosti in na pridnosti ne. Kortona je zdaj le pustovala, po hišah hodila, novice prenašala in ljudi opravljala. Zelo škodljivo in nevarno je to za vsacega človeka, posebno pa za mlado žensko. Lenoba je začetek vseh hudobij. Starši so puščali v nemar vse dolžnosti, ktere imajo do svojih otrok, niso je priganjali k nobenemu delu, temveč molčali so k vsem njenim malopridnostim; bili so zato sami krivi, da je bila Kortona tako svojeglavna, terdovratna in hudobna. 
II. 
Hudobna hči. 
Ko je prišla Kortona v dekliška Ieta, jela se je obnašati prav slabo in pohujšljivo. Zahajala je v nevarne zapeljive tovaršije in pajdaščine. Ob nedeljah in praznicih je hodila po kerčmah, za vino in žganje je dajala in fante napajala. Le take fante je rada videla krog sebe, kteri so se jej znali dobro prilizovati in so jo prav hvalili, ker jim je za pijačo dajala. V tacih kratkočasnostih se pa veliko denarja potrosi in zapravi; treba joj je bilo tudi vedno lepih novih oblačil, da bl tovaršem bolj dopadla ter se tovaršicam skazovala. Kje je hotla dobivati za vse to potrebnega denarja? Zaslužila je malo malo več ko nič, zato je zmikala in kradla staršem, kjer koli je mogla. 
Oče Andrej to videti, reče svoji ženi: Vidiš, žena! da bo res, kar sem ti pravil, da neubogljiva Kortona bo naji ob vse prIpravila; povem ti, ob vse bova prišla. Ona vzame, kar more ničesar se jej ne zdi škoda, prav gerdo zapravlja, ker hoče biti v vsaki tovaršiji in pri vsaki veselici; tam pa za druge plačuje, da jo prav povzdigujejo. Vidiš, sama sva tega kriva, ker sva jo napačno izrejala, ker je nisva strahovala takrat, ko je bil čas zato, zdaj je pa že prepozno; pa naj velja, kar hoče, poskusil bodem." 
Neko nedeljo pride Kortona pozno po noči domu; bila je na plesišču. Oče in mati je čakata oba nejevoljna zarad take samopašnosti. Oče zagermi nad njo, rekoč: "Ti gerda ciganka, ti! ali je zdaj čas domu priti? Gerdo in pregrešno je, če se moški po noči okoli vlačijo in nespodobne neumnosti uganjajo, veliko gerši in pregrešniše pa je, če mlade ženske od dobre hiše take reči počenjajo. Kaj te ni sram? Kaj ne spoznaš, kako zelo se pregrešiš, ker nama tako žalost, tako britkost in tako jezo napravljaš? Ti nama kradeš in malopridneže napajaš, da te hvalijo. Kaj tako spolnuješ četerto zapoved božjo? Kako hočeš, da bi se ti dobro godilo, da bi dolgo živela na zemlji? Lej, ti boš mene in mater prezgodaj pod zemljo spravila; ti boš kriva najine prezgodnje smerti, ubijavka boš lastnih, svojih staršev. Le še enkrat mi tako naredi, videla boš, kaj bom storil s teboj. Videti hočem, ali boš pela mojo pesem ali ne. Huda zver se ukroti, jaz hočem tudi tebe ukrotiti. Le zapomni si, naj velja kar hoče, drugača boš morala biti." 
Na vse te očetove besede Kortona prederzno odgovori: "Res je, da marsikaj vzamem; ali kaj hočem drugam hoditi iskat? Ne – kradem pa ne, kakor pravite vi; zakaj kolikor je vašega, toliko je mojega, saj sem vaša hči, saj meni bote vse dali, saj s seboj na uni svet kar nič ne ponesete." Na to pravi oče: »Kortona! če boš tako ravnala, povem ti, da zavoljo tvoje zapravljivosti pridemo še vsi skupaj v veliko revščino. Spominjala se boš še besed svojega očeta, poslušaj me, kaj ti povem: po najini smerti boš še kruha prosila od hiše do hiše!« Na vse te resnične očetove besede Kortona druzega ne reče kakor: "Kar bo, pa bo, da sem le zdaj vesela in dobre volje, dokler sem še mlada in me še kaj veseli; na stara leta pa naj bo, kakor hoče." 
Tako govori in dela vsak terdovratni svojeglavec; podučiti se ne da, sam pa tudi nič ne misli; ne na prihodnjost, ne na stare dni. Zato pa tudi vsacega ošabnega, prevzetnega razuzdanca zaleze gotova nesreča, pomanjkanje in revščina. 
Zopet pride nedelja, Kortono povabijo tovarši in tovaršice na ples. Ne da bi se Kortona tega povabila branila, temveč pozabi vse nauke in žuganje svojih staršev, nabere si denarjev in gre na plesišče. Dolgo dolgo zvečer ne pride domu, Oče in mati sta še po konci, kajti namenila sta se čakati je, dokler ne pride, potem jo pa prav spridoma pretepsti. Pol noči odbije in še je ni bilo. Se le okoli ene čez polnoč privihra vsa spehana in vinjena domu. Oče si je bil palico pripravil, mislil je Kortono dobro namahati, mati mu je pa pomagati obljubila. Sklenila sta, da bosta svoji poredni hčeri živo čutiti dala, kar sta jej večkrat žugala, toda zelo sta se zmotila. Ko Kortona v hišo stopi, vdari jo oče prav dobro s palico po herbtu ter jo jame gerdo zmerjati. Tudi mati je vpila in jo zmerjala, kar je največ mogla; Kortona pa, ki je bila močn, kakor marsikteri moški ne tako, skoči v očeta ter mu s silo potegne palico iz rok, odpre vrata in sune očeta iz hiše, potem pa popade še mater in jo verže iz hiše rekoč: Tam uni konec hiše je vaše stanišče; tukaj nimate nič opraviti, tu je vse moje." Hudo potem zaloputne z vratmi, zapre je in se spravi spat. 
Zelo je žalilo to očeta in mater; od jeze in žalosti sta se jokala. Rekla sta: "Samega otroka imava, pa še ta naji tako žali n zaničuje, da nama stare dni greni in nama življenje krajša. Pa saj sva vredna tega, ker sva zamudila spolnovati svojih dolžnosti zakonskim ljudem naloženih." Pa čakaj Kortona,reče oče sam pri sebi, "prav živo ti hočempokazati, kaj se pravi svoje starše zaničevati.« 
III. 
Občutljiva kazen. 
Oče Andrej je imel dva hlapca, mlada korenjaka, kakoršnih je potreboval pri svoji veliki kmetiji. Ko pride sabota, pokliče ju ter jima tako-le pravi : "Ali znata molčati?" Eden hlapcev odgovori: "Oče, če vi nama kaj ukažete pa rečete molčita molčala bova kakor zid, popolnoma se smete zanesti na naji. "Dobro", pravi gospodar, "dobodita si še vsak enega tovarša; pa taka morata biti, da bosta znala molčati kakor vidva; zvečer pa pridite vsi štirje k meni, da se bomo na tihem razgovorili." "Že prav," rečeta hlapca. 
Kmalo dobita vsak svojega tovarša in zvečer gredo vsi štirje k gospodarju. Oče Andrej je pelje v hišo, zapre vrata za seboj in je dobro zaklene. Potem gredo v drugo sobo naprej, sedejo krog mize ter se jamejo tako tiho pogovarjati, da je čisto nemogoče bilo, da bi jih zunaj kdo razumel, naj bi še tako na uho vlekel. Oče Andrej pravi hlapcem to-le: »Predno vam povem, kar sem si namenil, prosim vas še enkrat, da boste molčali, kajti ako kdo izmed vas le eno besedico zine komu od tega, kar vam mislim naročiti, vse mi skazi. Nemogoče mi je potem svojega namena doseči. Zdaj mi pa povejte, ali ste pripravljeni storiti, kar bom vam naročil; za gotovo ml obljubite?" "Bomo!" odgovore enoglasno. "Tedaj," povzame gospodar zopet besedo, "če boste tako storili, dobro bom vas plačal, nikdar se ne boste kesali. Poslušajte, kaj vam bom naročil! Dobro veste, kakošna je naša Kortona; vse sem sei že priadeval, da bi jo spravil na pravo pot, pa do zdaj je bilo vse zastonj. Eno sem si še izmislil; če ta ne pomaga, ne pomaga potem nič drugega več. Zato sem si izbral vas, vi mi boste pomagali in sicer to-le boste storili: Pripravljeni bodite jutri popoldne, kedar pride Kortona iz cerkve domu. Ona gre navadno potem v svojo sobico, da praznično oblačilo odloži. Tudi jutri pojde, zato bodite pripravljeni in stopite za njo ter jej recite: "Z nami pojdeš!" Zdaj naj jo primeta dva, vsak za eno roko, tretji pa naj bo pripravljen, da jej roke na herbtu zveže. Močna je, zelo se bo vam branila, pa trije jo boste že zmogli. Med tem ko jo boste vezali; naj gre četerti k sosedu po oslička, vpreže ga naj in naglo pride z vozičkom pred našo hišo. Posadite potom Kortono na voz, pa privežite jo dobro, da se z voza ne zverne. Zraven nje pa denite zibelko, nalašč za to sem jo napravil, tu v hiši bo. Zdaj pa peljite Kortono dvakrat po vasi gori in doli doli, včasih postojte in eden izmed vas naj vzame v roko kos papirja, pa naj bere ž njega – če tudi ne bo nič zapisanega, – prav na glas te-le besede: "Taka nečast naj se godi tistim otrokom ki svoje starše zaničujejo!« To sem sklenil s Kortono še poskusiti, morda jo to poboljša. Če mi vi to storite in nikomur pred od tega ne poveste, serkali ga bomo jutri zvečer, da bo na vseh štirih straneh od mize teklo, pa še dobro bom plačal vas po verhu. Mene pa jutri ne bo doma, v Celovec pojdem, proti večeru pa pridem že domu. Zdaj mi pa še enkrat obljubite, da boste to gotovo storili." – Z veseljem mu obljubijo hlapci, da bodo vsae na tanko storili, kakor jim je naročil. Mislili so si, vsaj smeh bomo imeli potem ga pa še pili. Domača hlapca sta se tega posebno rada poprijela, zato ker je Kortona napajala le druge fante in za nje plačevala, domačim pa nikoli ni privošila kupice vina, nič jej niso bili za to kaj prijazni. 
V nedeljo popoldne se fantje snidejo in v Andrejevo štalo skrijejo, tudi potrebne vervi si pripravijo. Po popoldanji službi pripiha Kortona iz cerkve in gre kakor po navadi v sobico, da bi se preoblekla, kar stopijo za njo trije fantje, dva sosedova pa eden domačih in jej reko: "Z nami pojdeš!" Korona se nasmeje in pravi: "Zakaj ne, kam pa mislite, da bi šli?" Na mesto odgovora jo primeta dva za roke, tretji jej je pa na herbtu zveže, kakor jim je bil Andrej naročil. Kaj pa Kortona k temu reče? Nič, smeje se ter misli, da je to vse le norčija, in da to hlapci ž njo le iz prijaznosti ravnajo, zato jim reče: "Fantje! ali ste neumni, ali kaj vam je, saj grem rada z vami, zakaj mi roke vežete? Med tem so jo fantje prevezali tudi čez pas ter jo iz sobice zvlekli pred hišo, kjer je voziček že pripravljen stal. Da bi bila Kortona pred vedela, kaj mislijo ž njo, vse tri bi bila otepla. Zdaj pa jej ukažejo fantje, naj sede na voz. Kortona pa začne pri tej priči grozno kričati, kleti in jokati se. Gerdo je zmerjala fante, djala jim je, da so rabeljni, da so beriči. Vergla se je na tla, nikakor je niso mogli na voz spraviti. Fantje pa jezni popadejo Kortono, dva pri glavi, dva pri nogah in jo denejo na voz; terdno jo privežejo za komolce k vozičku, da bi se doli ne zvernila. Branila se le, kar se je največ mogla, tudi vpila je, da se na takem vozu ne bo peljala; ali vse je bilo zastonj, saj roke je imela zvezane in že na vozu je bila. Ko Kortono na voz spravijo, gre hlapec še po zibelko in jo dene k nji na voziček. 
Ko je bilo vse po očetovem povelji opravljeno, stopi eden fantov k oslu in ga pri berzdi vodi, dva stopita vsak na eno stran voza, četerti pa, ki je bil namenjen za vozom hoditi, pokne s bičem in pravi: "Hi!" – Zdaj peljejo fantje počasi Kortono z zibelko poleg sebe po vasi, in ko do kake bolj imenitne hiše pridejo, zavpije bičar: "Stoj!« Vzame pismo iz žepa, razvije ga ter ga derži v obeh rokah, kakor da bi bral in na glas govori: "Taka nečast se godi tistim otrokom, ki svoje starše zaničujejo! – Pok! – naprej!" Tako so fantje storili pred vsako imenitnišo hišo prepeljevaje Kortono dvakrat po vasi gor in dol. Ljudje so hodili iz vseh hiš gledat čudno vprego znane Kortone, smejo se jej ploskaje z rokami in pravijo: "Prav je, prav je, prav prileže se jej ta vožnja, ker se tako gerdo obnaša in zaničuje svoje dobre starše!" – Otroci pa, kterih se pri takih posebnih prigodbah nikdar ne manjka, spremljali so Kortono skozi in skozi ter glasno za njo vpili. Starši pa so Kortono otrokom kazali in jim rekli: Glejte kako se godi takim, kteri svoje starše zaničujejo. Varujte se, da se tudi vam kaj tacega ne primeri." 
Zdaj pripeljejo Kortono domu. Odvežejo jo ter jej reko, da naj gre z voza, ker je prestala očetovo kazen. Kortona pa ni mogla sama z voza, kar opreti se ni mogla nekaj zavoljo togote, nekaj pa zavoljo osramotenja in tolikega zaničevanja. Vsa prepadena in bleda je bila bolj merliču, ko živemu človeku podobna; nesti so jo morali z voza. V postelj se je vrgla, več dni ni mogla vstati. Predno gredo fantje iz sobice, prosijo jo za zamero rekoč: "Kortona! Ne zameri nam tega, kar smo s teboj počenjali; kajti vedi, da nismo storili to iz svoje volje, ampak le spolnili smo, kar so nam tvoj oče zapovedali; le z očetom se zmenita v tej zadevi." Kortona jim ne da nobenega odgovora. 
Oče Andrej pride šele v pondeljek domu iz Celovca. Ko stopi v hišo, popraša po Kortoni. Dekli mu poveste, da leži. Zdaj gre k nji, in jo prav prijazno popraša: "Kako je, Kortona?" Kortona malo pomolči, potem pa reče: "Lep oče ste vi, ki napravite svoji lastni hčeri toliko britkosti in tako grozovitno, ne še slišano sramotijo. Da bi me bili k smerti obsodili, menda ne bi bila terpela toliko. Saj tudi vas mora sram biti; sramota je to za našo hišo in za vso našo rodbino, ker lastno hčer daste tako zanničljivo sramotiti vpričo toliko ljudi. Noben grozovitnež ne bi storil kaj tacega, kar ste storili vi z menoj. – Oče jej odgovori na to: "Ljuba moja Kortona! vsega tega si kriva čisto sama le ti, kaj ne veš, da po delu je plačilo? Kaj si pozabila, ali nočeš vedeti, koliko britkosti in žalosti si meni napravila, ker si me iz hiše pahnila, mene in pa mater? S tem, kar so fantje s teboj ravnali na moje povelje, hotel sem te le spomniti na četerto zapoved božjo, ktero si ti popolnoma v nemar puščala. Mislim, da znaš še toliko keršanskega nauka in da še veš, da boljše je terpeti sramotenje na tem svetu, kakor pa po smerti osramoten in vekomaj pogubljen biti. Jaz te želim s tem le obvarovati časne in večne nesreče!" 
Hud nauk, ostra svaritev in grozno občutljiva kazen je bila za Kortono oslovska vožnja; zato je pa tudi veliko pomagala, prav dobre nasledke je imela. Kortona ni šla odslej v nobeno tovaršijo več, v nobeno kerčmo in v nobeno hišo; več ni hodila rajat in popivat ter nespodobno se obnašat, ampak bila je Ie doma in sicer najrajša sama. Drugam ni zahajala kakor v cerkev, iz cerkve pa domu, pa le sama, z nikomur se ni hotla meniti, ne z moškimi ne z ženskami. Sram je je bilo, da bi se bila v kako tovaršijo pokazala, smejali bi se jej bili vsi, če prav ne radovoljno. Oče jej je potem večkrat rekel: Kortona, da bi bila ti od vselej tako pametna in modra, kakor si zdaj, nikdar ne bi bilo treba terpeti tolike sramote." 
IV. 
Napečno prijateljstvo. 
Odkar se je Kortona odpovedala vsem tovaršijam, hodil jo je včasih neki sosed obIskovati; bil je že srednje starosti. Pisal se je za Janez Garispolita, ljudje so mu pa navadno Lah rekli; bil je namreč iz Laškega doma. V Borovljah je bil že več let, tu je skupoval dobe, smreke in drugl les, kterega je potem na Laško pošiljal. Bil je bogat, saj mu je kupčija dajala lepe dnarce. Sosedje so ga vsi spoštovali, kajti bil je pravičen, nikoli ni koga ogoljufal. Slovenskega jezika se je bil že skoro do dobra naučil, prav gladko mu je tekla beseda. Z vsakim se je lahko po domače pogovarjal. Ker je pa Lah le prevečkrat zahajal h Kortoni, in na zadnje je še ona jela njega obiskovati, zdelo se je to očetu zopet nevarno; posvaril jo je nekega dne, prav lepo rekel jej: Kortona, veš kaj? iz tega ne bo nič, tvoja prijaznost z Lahom je nevarna. Vse preveč mu verjameš, ne veš še, kaj Lahi znajo: v nesrečo te bo zapeljal, potem se ti bo pa smejal. Nikar mu ne verjemi in ne pečaj se ž njim. Nič več ga nimaš obiskovati, pa tudi on tebe ne sme, če ne: nesreča bo gotova. Kaj ne veš, da kdor o nevarni priložnosti živi, nesrečno umerje? Kdor se ne boji majhnih pregreškov, kmalo bo zagazil v velike hudobije!« 
Kortona se zajezi nad očetom in pravi: No! po takem še z nobenim človekom ne bom smela spregovoriti; biti bom morala kot nuna. Jaz mislim, da s tem ne bom storila nič hudega, ako bom govorila s kakim človekom. Človek govori s človekom, pes pa s psom laja." Oče na to malo pomolči, ker vidi, da nič ne opravi, potem pa reče: "Kortona ostane zmeraj Kortona, svojeglava, prevzetna in malopridna.« 
Ko pa je prijaznost med Lahom in Kortono vedno prihajala veča, posvari oče hčer še enkrat in jo okrega rekoč: Kortona! Ti meni toliko prizadevaš, da bom pred časom moral iz tega sveta, sama ti me boš spravila pod zemljo, toda povračevalo se ti bo še gotovo. 
Kmalo zapazi oče, da Kortona ni več sama na sebi. Postal je sila žalosten; videl je, da je nauk kazen in svaritev, da je zastonj bila kazen. Zelo ga je to poterlo, še za-se ni dosti več porajtal. Prehladil se je zato; prijel ga je hud kašelj; potem pa je dobil pljučnico in v malo dneh je umerl. 
Kortona je sicer jokala po očetu, pa le na videz, v resnici se ga je kaj rada iznebila. Mislila si je, zdaj vsaj nimam toliko sitnega in ostrega svarivca. Matere se ni bala prav nič, tiho je morala mati biti ter storiti, kar jej je hči ukazovala. Zdaj je živela Kortona po svoji volji in po svojih željah, bati se jej ni bilo treba nikogar. Z Lahom je bila prijaznost čedalje večja, brez strahu je k njej zahajal in sicer prav pogosto. Zgodilo se je pa, da je Kortona nekega dne hčerko povila, kteri so dali pri kerstu ime Kortona. 
Ta novica se je kmalo razvedla po vasi; nihče se jej ni čudil, saj je bilo očitno, da mora tako priti. Redek je bil, da bi bil Kortono čislal, zdaj so se pa še ti od nje obernili, vse jo je sovražilo. Samo Garispoli je še k nji zahajal, čeprav bolj po redko. Donašal je otroku kake igračice ali pa kako oblačilce. 
Kortona pa je sprevidela zdaj, da so bile očetove besede resnične. Hudo se je kesala, da jih ni ubogala; pa kaj jej je vse to pomagalo, prepozno je bilo. Sklenila je sedaj na hčerki popraviti, kar je na sebi zamudila. Hotela jo je prav po keršansko izrediti. Zato je lepo skerbela za-njo, in ko je govoriti jela, učila jo je moliti. Lepo jo je podučevala, kolikor jo je otroče razumeti moglo in prav brihtna punčika je bila. 
Ni bilo preveč, da je Kortona svojo zmoto tolikanj objokovala ter si prizadevala popraviti jo, saj ona je izgubila po nji poštenost in dobre starše je pa v prezgodnji grob spravila. Oče ni doživel sramote svoje hčere; prej je umerl, mater pa so zagrebli, ravno ko je bila Kortonina hči leto stara. Žalost in britkost ste spravili premehko mater pod zemljo. Kortona je bila zdaj popolnoma zapuščena: zato reče nekega dne Garispolitu: Dragi moj! glej, kakošna reva sem, čisto sem zapuščena, starši spe v grobu, ljudje se me ogibljejo, vsaj ti me ne zapusti! Usmili se me, vzemi me za ženo, da bo Kortonica imela očeta, hiša pa gospodarja, saj vidiš, da se mi premoženje taja ko led na solncu. Ljubi moj! povej mi odkritoserčno, kaj misliš z menoj. Kaj mar me tudi ti zapustiti misliš? Ti si mi pomagal v nesrečo, pomagaj mi zdaj še iz nje!" 
Garispoli Kortoni to-le odgovori: "Prav veseli me, draga moja! da me naravnost vprašaš, kaj mislim s teboj. Kratko pa odkritoserčno ti povem svoje misli. Rada bi, da bi se s teboj zaročil; ali ljuba Kortona, prav žal mi je, da tega ne morem storiti, in sicer pervič za to ne, ker se ženiti nikoli ne mislim; preveč v letih sem že, nespametno pa je na stare dni se možiti ali ženiti; drugič ne mislim dolgo tukaj ostati; prec ko mi bo mogoče, da svoje reči poravnam, povernem se v svojo domovino nazaj; tretjič mi pa ne kaže s teboj se zaročiti, ker ti laškega jezika ne znaš; vse bi se mi smejalo, ko bi jaz tebe na Laško pripeljal, vsi ljudje bi rekli: »Glejte! tako ženo je pripeljal, da z nobenim človekom govoriti ne zna. Lahko previdiš, da je boljše za-te, ako si tukaj ženina poiščeš, kkerbeti ti ni treba, da bi ga ne dobila, saj si še mlada, tvoje reči so pa tudi še nekaj vredne, dober gospodar ti bo vse poravnal. Da pa ne boš rekla, da sem hudoben krivičen zapeljivec, hočem za te in pa za Kortonico vsaj nekoliko poskerbeti. Naložil bom šest sto goldinarjev, od kterih boš ti dobivala obresti vsako leto trideset goldinarjev, dokler boš za hčer skerbeti morala. Če pa Kortonico drugim ljudem oddaš v izrejo, dobivali bodo tisti ljudje obresti vsako leto po petnajst goldinarjev. Ko bo pa ona petnajst let dopolnila, dobivala bo Kortonica sama obresti od treh sto goldinarjev, in naj je oberne, kamor jih hoče. Naloženega denarja pa ne sme vzdigniti, dokler ni štiri in dvajset let stara, če se prej ne omoži; če se pa moži, sme jih vzeti, naj bo stara, kolikor hoče. Ti pa stori s svojimi tristo goldinarji, kar se ti poljubi; najbolje bo, da je na posojilu pustiš, dokler jih posebno ne potrebuješ. Denarji so že naloženi in dolžno pismo je postavno narejeno, gosposka ga hrani, k nji pojdi, kedar boš kaj potrebovala. Zdaj mi pa povej, ali si s tem zadovoljna?" Na to vprašanje mu Kortona odgovori: "Kaj hočem, ker si pomagati ne morem; saj bi tudi zadovoljna morala biti, ako bi me ti bil kar skrive popustil. To me pa vsaj nekoliko tolaži, da Kortonice nisi popolnoma pozabil. Upam in nadjam se, da bo tudi njo Bog z usmiljenim očesom pogledal in angelj Božji jo bo spremljal." 
Kakor je Garispoli Kortoni obljubil, da bode za nju skerbel, tako je tudi pošteno storil. Naložil je za vsako tristo goldinarjev, pismo je pri gosposki hraniti dal. Kmalu potem je pustil kupčijo in se vernil domu. Nihče ga ni več videl v tistem kraji. 
V. 
Možitev. 
Kortona je bila zdaj čisto zapuščena. Nikakor jej ni kazalo, da bi tako ostala, sklenila je, moža si poiskati, da bi imela Kortonica očeta, hiša pa gospodarja, kajti precej je bilo še njeno posestvo vredno, da-si tudi je bila že marsikak kos zemlje od hiše prodala; tudi dolgov si je bila že nekaj nakopala. 
V hipu se je razvedelo čez štiri fare, da se Kortona moži. Ni ga bilo skoraj dneva, da bi se je ne bil kdo prišel ponujat. Tako je prišel nekega dne h Kortoni fant srednje starosti in se jej je takole ponudi: »Zvedel sem, da se možiš, zato sem se prišel pokazat, ali ti bom všeč." Kortona ga vpraša: »Koliko boš pa dote prinesel?" Eh kaj dota!" odgovori jej – "denarjev nimam kaj dosti, ampak brihtno glavo imam, dobro znam pisati, večkrat pisarim starim kmetom in marsikak groš ulovim. Mislim, da bi ne bilo napek, ko bi me vzela.« Kortona mu pravi na to: »Prav je, da imaš brihtno glavo, in da znaš dobro pisariti, ali jaz ne potrebujem pisača, potrebujem le delavca in pa dobrega gospodarja. Bog te obvaruj!« 
Drugi dan se zopet pride nekdo ponujat; tudi ta ni bil več mlad, zraven pa še bolj majhne postave. 
Tako si je zbirala Kortona ženina. Mnogo jih je zapodila, nihče jej ni bil všeč. Pri vsakem je dobila kak izgovor, da ga neče. Dolgo je zbirala, nazadnje pa si je vendar prav slabo izbrala. 
Tisti, ki si ga je izbrala za ženina, pisal se je Anton Findelj; ta jej je bil najbolj všeč med vsemi. Že so odločili dan, kedaj bodo šli ženitno pismo delat. Predno so pa šli, reče Kortona svojemu ženinu: "No Anton! zdaj mi povej odkritoserčno, ali imaš resnično voljo, da bi se z menoj zaročil, zato da ne bom potem nepotrebnih stroškov imela, če bi se pred poroko skujal. Znano ti je moje premoženje, druzega nimam ko hišo in vert in pa nekaj njiv, drugo smo že vse poprodali. Dobro ti je pa tudi znano, da imam hčerico, ktere pa zaničevati ne boš smel; ako pa bi jo imel sovražiti, rajši odstopim prec in iz najinih reči ne bode nič." Anton jej pravi, da je z vsim zadovoljen. Drugi dan so naredili pismo: potemso dali zapisati oklice, opravila sta skušnjo iz kerščanskega nauka in čez tri tedne je bIla poroka. Bili so vsi dobre volje in si obetali boljšo prihodnjost. 
Anton je bil dober, prijazen možiček: samo eno hudo lastnost je imel: bil je pijanček. Da bi vina in žganja ne bilo na svetu, ne bilo bi treba iskati boljšega moža, kakor je bil Anton Findelj; keder se je pa malo upijanil, ni ga bilo takrat spraviti iz kerčme, zapiti je moral do zadnjega vinarja, zraven je pa še večkrat dolg naredil. Kmalo zapazi Kortona, da njun zakon ne bode srečen: Od začetka sta dobro živela, prav po gosposko, delala pa nič, toliko bolj pridno pa hodila po kerčmah. Napravljala sta si lepa oblačila in zapravljala, kakor da bi imela Bog zna koliko premoženja. Ker so bili stroški veliki, prihodki pa čedalje manjši, nakopavali so si čedalje več dolgov na hišo in zemljišče. Kmalo sta imela toliko dolga, da že hiša in vert nista bila toliko vredna: Posojevavci so hodili vedno tirjat, ker pa plačevati nista mogla, skrivala sta se njim; ali nista se mogla dolgo skrivati, zato sta prosila odloga ter obetala vse plačati, ali kaj, vse je ostalo le pri obljubi. Posojevavci čakajo in čakajo, pa nič ne dobodo. Dali so dolgove gosposki v roke, ktera je kmalo konec storila; dala je namreč oklicati, da posestvo se bo po očitni dražbi prodalo. Vse čisto je bilo prodano: vert, hiša in kar je še bilo pri hiši. Zdaj sta bila Kortona in Anton popolnoma reveža; sama sta si bila tega kriva, ker nista pred prevdarila, kam pridejo taki, ki Ie zapravljajo, pridobivajo si pa ničesa. Mož, ki je hišo kupil, je njima oznanil, da v štiri in dvajsetih urah morata hišo izprazniti, naj gresta, kamor hočeta. Komaj sta si izprosila, da smeta v hiši ostati še drugih štiri in dvajset ur, da si med tem poiščeta druzega stanišča. 
VI. 
Med cigani. 
Ko je bilo Kortoni in njenemu možu vse prodano in nihče nju ni hotel pod streho vzeti, podala sta se proti Celovcu. Hotla sta poskusiti svojo srečo, rada bi se bila potaknila, kamorkoli si bodi, kajti previdela sta, da se kaj dobrega nimata nadjati. Spoznala sta, da ju je udarila šiba božja, ktera jima tudi vprihodnje težko bode prizanašala, saj sta vsega hudega vredna. Vdala sta se torej v vse, naj pride, kar hoče. Sram ju je bilo ljudi, zato sta sklenila; pošteno človeško družbo popolnoma zapustiti: pri pervi priložnosti sta se mislila med cigane vverstiti; slišala sta namreč, da se krog Celovca mnogo ciganov potika, ki imajo še celo svojega posebnega gospodarja, ki jim je vojvoda in zapovedovavec. 
Kmalo sta imela priložnost storiti, kar sta namerjala. Na poti proti Celovcu srečata cigana in ciganko; ustavita ju ter jima rečeta: "Kaj ne, vidva sta cigan in ciganka?" Odgovorita jima, da sta res in vprašata potem: "Zakaj bi pa rada vedela, da sva cigana?" Rada bi tudi midva v vašo družbo stopila, povejte nama tedaj, kje vaš poglavar prebiva." "Ne daleč. – pravi jima cigan – "ne daleč od Celovca v majhni, revni, na pol poderti koči prebiva naš vojvoda, tam ga bosta našla in pozvedela, kaj in kako. 
Ko prideta do Celovca, bosta že zvedela po kakem naših ljudi, kje prav biva. Le po Mojzesu poprašajta, in peljali bodo vaju k njemu. Star je že naš poglavar in ima veliko sivo brado." Ko prideta Anton in Kortona blizo Celovca, popprašujeta pri ciganih po Mojzesu. Kmalo zvesta kje je. K njemu gresta in tako-Ie govorita: "Oče Mojzes! zvedela sva, da ste vi poglavar ciganske družbe, ki se že nekaj časa todi okoli potika. Namenila sva si, da bi stopila v vašo družbo, če boste nas hotli sprejeti.« – »Z veseljem" – odgovori Mojzes – »če je le vama resnična volja, in če nam ne mislita kako škodo napraviti." "Ne bojte se, oče Mojzes«" odgovori Kortona "odkritoserčno vam povem, midva sva prisiljena stopiti v vašo družbo. V nesrečo sva prišla, prodali so nama vse, zdaj pa še naju pod streho niso vzeti hteli." – Mojzes vzame velike bukve in reče jima, naj se z lastno roko vpišeta v tiste bukve. Ker sta znala oba pisati, lahko se je to zgodilo: Potem pa reče jima Mojzes: Zdaj se pa morata pridno učiti našega jezika, zakaj mi ciganje poseben jezik govorimo, kterega nihče ne razume, če ni naše družbe. Iti bosta morala, kamor se bo vam ukazalo in poterpežljivo bosta morala prenašati nadloge našega stanu. Bolj natanko pa kakošne dolžnosti bosta odslej imela, vaji poduče do dobrega tovariši in tovaršice; tudi v našem jeziku bodo vas vadili." 
Zdaj sta bila Anton in Kortona med cigani: Kmalo sta se prepričala, da nista nič kaj pametno ravnala, ker sta zapustila poštene ljudi. Poslali so ju bili po vaseh celovške okolice; tu sta morala od vasi do vasi, od hiše do hiše ljudi nadleževati, prositi jih in se jim legati; če pa s tem nista dosti opravila, morala sta pa gerdo goljufati in slepariti, da sta se preživela in toliko dobila, kolikor sta morala dati ciganskemu poglavarju. Posebno težko je njima delo, da sta morala prenočevati pod milim nebom, v gozdih kuriti in kuhati, spati pa večkrat na mrazu. Kortona je bila silno nepoterpežljiva; večkrat je rekla svojemu možu: "Ni mi mogoče več prestajati težav in nadlog ciganskega stanu." Mož jej reče: "Tudi meni je težko, pa človek se vsega privadi. Le poterpi do leta; ko leto poteče, stopila bova iz te napačne družbe." 
Kar je pa Kortono tolikanj sililo, da je hrepenela po boljšem življenji, bila je njena hčerica. Večkrat se jej je milo storilo, ako jo je Kortonica s svojimi otročjimi vprašanji spominjala prejšnjih srečnejših dni. Skoraj ni vedela, kaj bi jej odgovaljala, s čim bi jo tolažila. Hudo jo je tudi serce bolelo, kedar je premišljevala, kakošna prihodnjost čaka Kortonice, ako ostane med cigani; saj je imela žalostne izglede pri svojih novih tovaršicah. Previdela je, da bode svojo hčer še bolj nesrečno storila, kakor je sebe po svojem razuzdanem življenji. Kaj je tedaj htela druzega ko svoj žalostni stan spremeniti. Pa česa naj bi se lotila? Rokodelstva ni nikakoršnega znala – ne ona in tudi njen mož ne. Kazalo jima ni druzega, kakor da bi si kako službo pri ljudeh poiskala, kajti terdno sta sklenila, vsacega dela se rajši poprijeti, ko da bi še dalje v taki družbi ostala. Kaj sta pa hotela z otrokom v službi pri tujih ljudeh? Dobro sta vedela, da ga bodo povsod pisano gledali, in da jima bo povsod le za napotje. Gledala je zato Kortona odslej le, kako bi se hčerke iznebila; da-si jo je serčno ljubila, vendar bi jo bila prav rada kakim dobrim ljudem izročila, da bi jo lepo po keršansko izredili. Iskala je tedaj v ta namen prilike in jo je tudi našla, kakoršne si je želela. 
Nekega dne pride Kortona sama s svojo hčerico mimo lepe hiše, uro daleč od Celovca. Lep vert je bil pred hišo. Vse je kazalo, da je to posestvo premožnih ljudi. Kortona gre proti velikim hišnim vratom, misle, tukaj se bo že kaj dobilo, če le niso ljudje terdega serca. Ko pride bliže hiše, kar zagleda pod visoko lipo na klopici sedeti priletnega moža. Prijazno ga pozdravi Kortona ter popraša: "Kaj ne, oča! da ste vi hišni gospodar?" Mož pomolči malo, Kortono in Kortonico ogleduje, potem pa reče z mogočno besedo: "Bog je pervi gospodar te hiše, za Bogom pa sem jaz, Primož mi je ime." Kortona ga začne prositi rekoč: "Dobri oče! prav lepo vas prosim, če morete mi kaj jesti dati, glejte, jaz in moja hčerka že dva dni nisve imeli nič kuhanega v ustih." Primož jej pa pravi na to: "Škoda je, da bi vam ciganom človek kaj dal, vi ste hudobni ljudje, ste goljufni, tatinski in zapeljivi; kdor koli se z vami peča, gotovo pride v škodo; ciganov se vsak boji." Kortona zvesto posluša Primoževe besede, potem pa reče: "Dobri oče! vse je res, kar ste mi povedali; toda vedite, da jaz nisem po rojstvu ciganka, le sila velika me je k temu prignala, tudi upam, da bom kmalo zapustila cigansko družbo, da le to-le hčerko Kortonico pametnim in dobrim ljudem izročim." Primož jo vpraša: "Kaj je ta deklica vaša hčerka?" – "Moja je, šest let je že stara." Zdaj stopi Primož med vrata in zakliče svojo ženo: "Marta! Pojdi, pojdi ciganko pogledat! Marta godernja po veži: "E cigank sem sita, da jih vidim le od daleč." Se enkrat jo mož pokliče: »O le pojdi, le pojdi, videla boš zalega ciganskega otroka!" Zdaj pride Marta, ogleduje ciganko in njeno hčerko, potem ju pa vpraša: "Ste li lačne?" O, dobra mati! pač si morete misliti, kako sve lačni; že cela dva dni nisve nič kuhanega v ustih imeli." Marta, kteri ste se na mah prikupile, reče jima: "Le sedite, nekaj cmokov je ostalo opoldne; te bom vama pogrela. Med tem se Primož prav prijazno pogovarja s Kortono in vedno ogleduje hčerko, zelo mu je bila všeč. Kmalo prinese Marta polno skledo dobro zabeljenih cmokov, postavi je na mizo in pravi: "Le jejte zdaj, kolikor se vama zljubi, da ne boste lačne hodili od tod." 
Predno ste jesti začele, opravile ste lepo molitvico pred jedjo, potem pa ste spodobno zajemali iz sklede; Primož in Marta sta ju pa gledala, vesela dobrega dela. – Mož pravi ženi: "Lej, lej! kako lepo znajo moliti ciganke, tega bi pa ne bil verjel, ko bi sam ne slišal, tedaj molijo tudi ciganje. – Ko odjeste, gre Kortonica in poljubi Primožu in Marti roko, pa se tudi lepo z besedo zahvali za tolik dober dar. To je jima tako dopadlo in tako je bila jima Kortonica všeč, da sta kar vsak pri sebi sklenila, da bi jo za svojo vzela; ali izreči si vendar ni upal ne on in ne ona svojih misli. Molčala sta nekaj časa, pervi spregovori Primož, rekoč: "Kaj se ti zdi Marta! ali bi ne bilo prav, če bi midva cigansko hčerko za svojo vzela?" Kortoni je pa rekel: "Rekla si, da te je volja cigane zapustiti, ko bi mogla prej hčerko dobrim ljudem izročiti. Glej, če ti je tedaj resnica, midva jo vzameva za svojo hčer, če Kortonico nama pustiš. Naša hiša je poštena, premoženja imamo – hvala Bogu! – tudi nekaj, deklici bo dobro in če bo pridna in ubogljiva, skerbela bova za njo, da bo prav." Kortona je na tihem sama sebi rekla: "Sam Bog je v vajinih sercih obudil take misli!" Na to jima pa reče: "Dobri oče, dobra mati! prav rada vama izročim svojo Kortonico, če boste le ž njo lepo ravnali, če je ne boste zaničevali, ker je ciganskih staršev." – "Nič se ne boj" – rekel jej je Primož, "prav lepo bom skerbel za-njo, kakor je očetu dolžnost; dal jo bom v šolo, da se bo naučila vseh reči, ktere so ženskam potrebne, da si bo lahko služila kruha, če tudi jaz umerjem, predno Kortonica odraste." 
Na to objame Kortona svojo hčerko in jej reče: "Glej Kortonica! to so zdaj tvoj oče in tvoja mati. Ubogaj jih vselej, bodi pridna in poštena, moli rada in skerbi, da ne boš nikoli razžalila očeta in matere, bodi pohlevna; zvesto služi Bogu, če ti ne boš Boga zapustila, tudi Bog tebe ne bode; glej, da boš zvesta božja služabnica in Bog ti bo pomagal v vseh nadlogah. Svetinjico pa, ki sem ti jo privezala na vrat, ima podobo matere božje vtisnjeno, to moraš vsak dan poljubiti, zjutraj in zvečer, da se boš priporočevala Mariji, ki je dobra in usmiljena mati." – Tako je dajala Kortona svoji hčerki lepe nauke ter jej priporočevala, kako se ima pri svojih novih starših vesti. Tudi s Primožem je imela veliko govorjenja, pravila mu jo, kaj je že vse skusila. – Naglo je minulo popoldne; solnce se je že za gore pomikalo in še so sedeli pod lipo v živem pogovoru. Šele, ko jih je Marta k večerji poklicala, vzdignili so se ter šli v hišo. Okoli mize sedejo vsi skupaj: oče, mati in domači sin Joža in pa Kortona s svojo hčerico. Predno začno jesti, moli Kortonica tako lepo, da so Primožu in Marti solze v očeh igrale. Djala sta, da nikdar bi ne bila mislila, da zna ciganski otrok take lepe molitvice. Zelo se je prikupila s tem Kortonica. Kmalo po večerji so se spravili k pokoju, pred pa je še Kortona Primožu rekla: "Zgodaj bom jutri vstala in pojdem od vas, kedar bo Kortonica najterdneje spala, da me ne bo videla pri odhodu in ne bo preveč žalostna. Kedar bo po meni popraševala, tolažite je, kakor veste in znate!" 
Kortona vstane zjutraj zgodaj, tudi Primož in Marta vstaneta ter ji prav dober zajutrek napravita. Predno je odšla, dala sta jej vsa nova oblačila, da se je preoblekla; nekaj denarja pa še zraven. Iz serca se jima zahvali za toliko dobroto, ktero sta ji storila. Še enkrat pogleda svojo Kortonico, obriše si solzo, ki se jej pri tej priložnosti v očesu zasveti, potem pa urno zapusti hišo in odide naravnost proti Celovcu. Mislila je na potu: "Bog ve, ali bom videla še kdaj svojo Kortonico, ali bo bolj srečna, kakor sem jaz. Bog jo obvaruj!" 
V Celovcu je dobila moža pri nekem starem znancu. Debelo je gledal Anton svojo ženo v popolnoma novi obleki. Povedala mu je, kako so se dobri ljudje usmilili Kortonice. Pri tej priči sta sklenila slovo dati ciganom. Tudi znanec je jima priterdil, da to prav storita in preskerbel je Antonu čisto novo obleko; ciganske cape sta pa v gnoj zakopala. 
Pervo, kar sta zdaj storila, je bilo, da sta ciganskega poglavarja poiskala. Stanoval je v neki veliki hosti blizo Beljaka. Kmalo prideta do njega; pri bukvah ga najdeta, bilo je videti, kakor da bi molil. Prijazno pozdravi Anton starega Mojzesa ter mu reče: "Če se še veste spomniti, prišla sva midva lansko leto k vam in vas prosila, da bi naju vzeli v vašo cigansko družbo, kar ste nam radi dovolili in tudi naji sprejeli. Zdaj pa prideva vas prosit, da bi naji izbrisali, ker se hočeva popolnoma odpovedati vaši družbi." Mojzes ju vpraša, zakaj se mislita ločiti od družbe; Anton mu pa odgovori: "Oče Mojzes! nisva več v stanu ostati v vaši družbi, ker to življenje ni kristjansko. Vaši podložni nikdar ne molijo, nikdar ne gredo v cerkev in nikoli ne slišijo božje besede, ampak le lažejo, kradejo, goljufajo, ljudi motijo, prazne neumne vraže trosijo med ljudmi in vsega tega si nič v greh ne štejejo. Kaj bo pa pri takem življenji na zadnje, kaj bo takrat, ko bo treba umreti? Kaj ne veste, da bomo vsi poklicani odgovor dajat od svojega hiševanja?" Zdaj vpraša Mojzes Antona, kako se piše. Anton pravi: Jaz sem Anton Findelj in žena moja je Kortona." Mojzes išče po bukvah in kmalo najde njuna imena; vzame pero, pomoči ga v rudečo tinto in ga da Antonu rekoč: "Na, prekrižaj zdaj svoje ime in ime Kortone, zraven pa zapiši, da današnji dan sta stopila iz naše družbe, popolnoma se jej odpovedala in jo za vselej zapustila." – Vesela, da sta spet prosta tako žaIostne družbe, rekla sta poglavarju: "S teškim delom, z velikim trudom, s potom v obrazu si hočeva služiti potrebni živež, dokler sva še pri moči, da le ne bova v nevarnosti, za vselej pogubiti svoje duše." – "Prav storita", pravi jima stari Mojzes, "res je, kar pravita, tudi jaz mislim storiti tako in se verniti v svojo domovino na Ogersko, tam pa hočem skerbeti za izveličanje svoje duše. Bodita srečna, kjer koli bosta hodila, in spominjajte se včasih mene v svojih molitvah, da bi mi Bog milost skazal. Bog bodi z vama in obilni blagoslov naj vama daje!" 
Anton in Kortona sta sklenila iti zdaj na Sveto goro na božjo pot, da bi si tam očistila svoje duše grehov in se popolnoma z Bogom spravila. Potem pa sta si namenila poštene službe poiskati, da bi vprihodnje sveteje živela. 
VII. 
Na božji poti. 
Cesta, ki derži iz Beljaka proti Gorici, gre v nekem kraji skozi gozd, kteri ni ravno velik, ampak porasen z velikim gostim drevjem; cesta ga čez sredo prepreže. Ko Anton in Kortona v ta kraj prideta, pravi ona: "Grozno jo žalostna in dolgočasna ta pot, prav strah me je v taki samoti sredi gozda." Anton jej pravi na to: "Saj je res; doma sem še bil, ko sem slišal od tega kraja, da se skrivajo tu roparji in tolovaji, marsikterega popotnika slečejo ter mu vse pobere, pretepo ga ali pa še umore, če se jim brani. Anton pripoveduje to dobro na glas, kar ga Kortona sune, perst na usta položi in mu kaže tihemu biti. Anton se začudi ne vede, zakaj bi ne smel glasno govoriti. Kortona mu pokaže s perstom človeka, revnega in razterganega, ki je ne prav daleč od nju okoli hrasta hodil, ga ogledoval, kakor bi sadu na njem iskal; mislila sta že, da je ta neznani človek ropar. Anton ga nekaj časa ogleduje, potem pa reče: To ni ropar, kak revež mora biti, ki se mu v glavi meša, saj orožja nima nič, ropar pa v gozdu ni brez njega, kolikor jaz vem.« Zdaj vzame svojo težko okovano palico in reče Kortoni: »Tukaj sedi, varuj svojo in mojo culo in glej za menoj, Jaz grem gledat čudnega neznanega človeka. Če se sprimeva, ali pa če jih več pride nad-me, hiti pomagat; če se bova pa z lepo menila, pri miru bodi poleg ceste, pripeljal ti ga bom k tebi." Kortona mu brani, ali Antona prehudo žene radovednost, ne da se jej pregovoriti. Naglo stopi proti tujcu. Ko bliže pride, zakliče z močnim glasom: "Kdo si, kaj si?« Revež se na klic nič ne zmeni in se tudi ne oberne, delal se je, kakor bi ne bil nič slišal. K njemu stopi misle si: »Saj me sliši, da se mu bližam, obernil se bo in me vprašal, kaj hočem, na pervi besedi ga bom spoznal kakošen človek je." Prav z močnim glasom mu zakriči Anton prav za herbtom: "Kdo si!" Revež se na to oberne in godernja rekoč: »Pri miru me pusti, k smerti se pripravljam« in gre počasno po gozdu naprej. Anton skoči za njim, stopi pred njega ter udari s svojo težko palico ob tla in zagermi nad njim: "Stoj! Nevaren človek si ti, veš, da te imam pravico zvezati in izročiti gosposkI? Pri tej priči pojdi z menoj; ako ne greš, zvežem te in rad pojdeš z gerdo!« Neznani, bolj podoben mertvemu, kot živemu človeku se strese in reče s slabim glasom, da se je komaj razumelo: »Ne veži, saj grem rad s teboj, kamor hočeš." Zdaj gresta oba proti cesti, kjer je čakala Kortona. Ko se snidejo, vpraša Anton tujca: »Povej mi, dragi moj! kaj vendar misliš, da se potikaš tu po tem gozdu, kaj ne veš, kako nevarno je tu?« Predno je še neznani odgovoriti mogel, rekla je Kortona: »Počijmo si malo tukaj, da se malo pomenimo, morda smo vsi enaki, in se nam vsim enako hudo godi." Vsedejo se poleg ceste in revež jame tako-le govoriti: "Jaz sem Karol J.; vse hočem vama odkritoserčno povedati, če me le ne izdasta. – Premožnih plemenitih staršev sem jaz sin; oče moj je bil slavni grajščak J. J. Lepo so me učili in izrejali moji starši, ali umerli so mi prezgodaj, – Bog jim daj dobro! – prav mlad sem bil še takrat. Zdaj sem bi čisto zapuščen, nihče mi ni več lepih naukov dajal, sorodniki so mi pustili, da sem delal, kar sem hotel. Ker sem bil bogat, ni se mi manjkalo prijateljev; ali Bog se usmili, kakošni so bili pač ti prijatelji, oni so mi vzrok, da sem nesrečen, kakor ne kmalo kdo tako. Popolnoma so me spačili moji tovarši in tovaršice. Vedno smo bili dobre volje, pili smo in se radovali brez prenehanja. Nasledek tega je bil, da v malo letih smo vse pognali in zapravili. Nič mi ni ostalo, le sami dolgovi. Vse so mi prodali, ostalo mi je le beraštvo. Šel sem v velikih potrebah k prejšnim zvestim prijatlom pomoči prosit, in kaj mislite, da so mi jo skaza!i? Kaj še, smejali so se mi in rekli: "Saj si imel v rokah lepo premoženje, zakaj si pa vse zapravil; prav se ti godi zdaj, da revščino in pomanjkanje terpiš.« Kam sem se hotel revež oberniti v toliki nadlogi? Dela nisem znal nobenega, ker dobri starši me niso nobenega učiti dali, rekli so večkrat, da se bom že lahko od svojega premoženja živil, če bom pameten. Res bi mi bilo lahko dobro, pa kaj, kolikor ni človek sam zadosti neumen, to ga store hudobni prilizovavci. Res da znam pisati, pa čemu mi je to, ker ne morem dobiti službe. Nihče nima zaupanja do znanega zapravljivca, razterganca povsod odganjajo. Nimam ga več upanja, da bi mi še kdaj na svetu dobro bilo, zato sem sklenil svoje revno življenje končati. Vendar sem pa še hotel pred svojo srečo tu pa tam poskusiti, sklenil sem za beraško palico prijeti, morda mi dobri usmiljeni ljudje pomagajo. V svojem novem stanu pridem v neko veliko vas; grem od hiše do hiše, pa kamor sem prišel, povsod so vpili nad menoj: "Takim mladim potepuhom ne dajemo nič; dosti je slabih in zlo revnih, – služit pojdi, služit." Rekel sem, prav imate, res je taka, le službo mi dajte, rad bom delal, da mi daste le hrano in obleko. Sosedje pravijo na to: "Če ti je resnica, precej te vzamemo v službo, čednika ravno nimamo; če hoceš biti naš čednik, že danes lahko stopiš v službo." Kaj sem hotel, mislil sem si, da se le preživiš, naj bo služba že taka ali taka; prevzel sem tedaj službo soseskinega čednika. Preganjal sem živino vseh vaščanov in mislil sem si, malo preponižen je ta posel za me, pa tolažil sem se s tem, da me nihče ne pozna. Nisem bil dolgo v službi. Nekega dne sem zgubil dve kravi, iskali so jih kmetje celo noč, hodil sem tudi jaz z njimi. Našli smo ji k sreči zdravi, vendar moje službe je bilo konec. Ponujal se jim je že več časa nek drugi, in zdaj so si tega izvolili za čednika, mene so pa zapodili rekoč: "Ne potrebujemo tacega nemarnega čednika; lahko nas pripravi ta postopač v veliko škodo." Tu imaš nekak krajcarjev, kruha in sira pa pojdi, kamor veš in znaš, mi te ne maramo več? – Prikipelo je zdaj moje obupanje do verha, videl sem, da mi ni več živeti, zato sem mislil svoj nekdanji sklep zdaj uresničiti: hotel sem se umoriti. Kupil sem vervico za zadnji denar, ki sem ga še imel ter sem se namenil ž njeno pomočjo konec storiti vsem nadlogam. Vendar ni mi šlo po želji; dobil si me ti in zdaj sem tu; ne vem, česa bi se lotil, svetuj mi!« Verno sta poslušala nesrečneža in ko je nehal govoriti, jela ga je milovati in tolažiti Kortona tako-le: "Res vreden si vsega usmiljenja, pa vendar ne obupaj. Zanesi se na božjo previdnost in terdno zaupaj v božjo neskončno milost, saj je Bog dober oče in mi smo vsi njegovi otroci. Kaj ne veš, kako radi dajo starši otrokom, česar jih prosijo, ravno tako nas Bog rad usliši, če ga s ternim zaupanjem prosimo in iskreno molimo. Tudi tebi bo Bog pomagal in te rešil iz velikih nadlog, v ktere si se sam pogreznil. Pokazal je očitno Bog, da te še ni popolnoma zavergel: rešil te je žalostna in strašne smerti. Pomisli, kako bi se bilo tebi godilo, da bi se bil umoril. Strašna in grozno žalostna bi bila tvoja smert, še strašnejša bi pa bila tvoja večnost, zaveržen bi bil za vselej izpred božjega obličja, med pogubljenimi v peklenskem breznu bi bil na veke tvoj delež." 
Zdaj da Kortona nesrečnemu kupico žganja in lep kos belega kruha, da bi se malo poživil, kajti videti je bil zlo izstradano. Z veseljem povžije lepi dar in reče Kortoni: "Bog nebeški oče naj vama poverno stotero, kar sta meni dobrega storila, da sta me rešila nesrečne smerti; nikdar ne bom pozabil vajine dobrote." "Veš kaj?« – reče mu na to Kortona, – "mi dva greva na božjo pot na Sveto goro, da bi tam Mater božjo počastila in se jej priporočila; svetujem ti, da greš z nama, da greš tudi ti Marijo počastit ter se jej priporočiš. Dobra usmiljena mati je Marija, veliko more ona izprositi pri svojem Sinu, da nam milost skaže." Karol jej pravi na to: "Kam hočem, saj vidita, kako sem raztergan!« Zdaj pogleda Kortona njegovo suknjo in reče: "Tvoja suknja je še vsa dobra in čedna, le sparana je. Sleci jo in zašijem ti jo, taka bo, da boš smel v nji k vsaki gospodi. Klobuk ti bo treba samo malo skertačiti in lep bo zopet. Srajco in hlače ti bom pa oprala, kjer bomo prenočili. Pošteno boš potem opravljen." Karol pravi: "V resnici bi šel prav rad z vama na božjo pot, ali groša nimam nobenega." "Za to ti pa že ni treba nič skerbeti", tolaži ga Kortona, "nič se ne boj, če le rad greš z nama, pojdeš, če še tako dolgo hodimo, mi dva te bova na poti z vsim preskerbela, ker kar imamo, delili si bomo med seboj; mislim, da bomo izhajali. Na Sveti gori se mislimo razkropiti, vsak naj pojde na svoj kraj sreče si iskat. 
Zdaj se vzdignejo vsi trije, in počasi korakajo proti Sveti gori, pripovedovajo drug drugemu svoje dozdanje skušnje. 
VIII. 
Bolnik. 
Bilo je že nekaj čez poldan, ko pridejo v veliko vas T. Anton pravi: "Tukaj si bomo malo počili, južinali bomo in potem pojdemo naprej. Rekši gredo v pervo gostivnico. Kerčmar in kerčmarica sta bila prav prijazna in postrežna: kmalo so dobili dobra jedila na mizo. Gospodar prisede k njim in pripoveduje od svojih sosedov, koliko žalost in bridkost imajo. Kortona pravi: »Kaj jim pa je?« Kerčmar na to vprašanje pripoveduje z žalostnim obrazom to-le: "Moj sosed je pošten dober mož, pa je tudi premožen; njegova žena je tudi dobra mati, rada pomaga revežem, je pobožna in z vsakim prav prijazna in priljudna. Otrok nimata več, kot samega sina, kteri je že pri dvajsetih letih, ali umerl bo v kratkem. Dobil je tako bolezen, da noben zdravnik je ne ugane. Gerlo se mu je tako skrčilo, da komaj komaj požira, tudi diha kaj silno težko. Težko težko kdaj ozdravi, pred ko ne bo kmalo po njem.« 
Zdaj vpraša Kortona kerčmarja, kako dolgo je že bolan sosedov sin in kako je bolezen dobil. Kerčmar prav: »Ni dolgo še bolan, o kresu še le, ko smo po travnicih kosili, jelo mu je hudo prihajati. Kosil je na domačem travniku, vročina je bila huda, žejen je bil močno, vode ni bilo blizu, šel je k luži, vleže se na trebuh, in se kalne luže do dobrega napije. Zdravniki pravijo, da je moral kako živalco požreti, ker pravi, da ga zelo v trebuhu grize.« Kortona vpraša: »Ali bi pa jaz smela bolnika videti?« »O zakaj ne?« – odgovori jej kerčmar – "le pojdiva, tudi jaz grem z vami, ker ga že nekaj časa nisem videl." Zdaj sta šla Kortona in kerčmar bolnega mladenča obiskat. 
Ko prideta v bolnikovo hišo, najdeta ga, da se že ni nič zavedel. Prav malo in silno težko je dihal; vse je kazalo, da mu je zadnja ura blizo. Kortona pravi staršem bolnikovim, ki so bili vsi objokani: "Ako mi dovolite, dala bom bolniku neko zdravilo, če mu pomaga, bo prav, če mu pa ne – umreti tako mora, kakor sami previdite." Starši jej pravijo : "Le dajte mu, kar veste in znate, morda mu še kaj pomagati more." Zdaj Kortona steče v kerčmarjevo hišo in prosi malo kuhinjske soli, drobno jo stolče in z gorko vodo zalije. K bolniku gre in mu po slamnati biljki vlije v gerlo malo slane vode. Niso mu mogli ust razkleniti, k sreči enega zoba ni imel in po tisti škerbini je zlila Kortona slano vodo bolniku v usta. 
Ni minulo še četert ure, kar se bolnik z vso močjo napne, zlo zakašlja in plune v ruto na postelji ležečo. Okoli stoječi pogledajo, kaj je plunil, ker so videli na ruti nekaj černega, kar se je pregibalo. Bolj na tanko pregledajo in vidijo, da je černo, debelo pijavko plunil. Kmalo potem je bolnik jel laglje dihati, odperl je oči in poskušal tudi govoriti, ali vendar se je prav težko razumelo, kar je govoril. Očitno je bilo zdaj, da je bolnik smerti za enkrat odlezel. Kdo more popisati veselje staršev! Srečni, presrečni so bili, ozdravel jim je sin, kterega niso več šteli med žive. 
Ko Kortona vidi, da bolnik ni več v nevarnosti, reče njegovim staršem: "Zdaj gremo jaz, moj mož in najin tovarš naprej; na Sveto goro smo se namenili. Postrezite bolniku, kar največ morete, tako dolgo, da popolnoma ozdravi. Z Bogom, bodite srečni!" Pri teh besedah je htela Kortona iz hiše stopiti, ali bolnikov oče jo prime za roke, derži jo nazaj in jej pravi: "Ne hodite še naprej, nič se vam ne mudi, dva dni morate še tukaj biti, da boste mojemu sinu le vi stregli, ker najbolj veste in znate, kaj mu je treba. Ne skerbite za nič, vse vam plačam in povernem, kar boste povžili in potrosili.« Kortona se je tega sicer malo branila, pa dala se je pregovoriti in ostali so vsi trije pri kerčmarju še dva dni. Kortona je bila vedno pri bolniku, stregla mu je tako pridno, da mati ne more bolj streči svojemu sinu. Zato se pa je bolnik tako zboljšal, da je četerti dan že na postelji sede jeI bolj glasno govoriti. 
Ko to zvedo bolnikovi tovarši in prijatli, pošljejo zlo veseli njega poprašat, ali bi smeli zvečer vsi k njemu priti, da bi ga obiskali in mu vošili srečo, ker je odšel smertni nevarnosti. Bolnik sporoči tovaršem: »Recite vsim mojim prijatlom, da naj le pridejo drevi k meni, da se kaj pomenimo. Zdrav sem že toliko, da mi ne bodo nadležni. Težko sicer še govorim, pa me bodo že razumeli, kar bodo vedeti hteli o moji bolezni." 
Tisti večer so prišli vsi vaški fantje k bolniku. Eden izmed njih ga je tako-le nagovoril: "Hvala Bogu, da si živ ostal! Bil si že skoro mertev, in odzvonili smo ti bili že. Povej nam povej! kako se ti je vendar godilo, kaj si mislil takrat, ko smo mi menili, da že umiraš." "Zlo me veseli!" – reče jim bolnik – "ljubi moji tovarši in prijatli, da ste me obiskali. Vedeli bi radi, kako se mi je v smertni bolezni godilo; rad bom vam povedal, samo prav na glas ne morem, zato prosim vas, da bodite prav tiho. Le vsedite se. – Ni mi mogoče vam povedati, kako grozno hudo mi je bilo takrat, ko sem že komaj dihal; mislil sem, da se vsi hribi in gore na me podirajo, videl sem vrata večnosti odperta. Zdelo se mi je, da okoli mene skačejo gerde peklenske pošasti in čakajo na mojo dušo, da bi jo zgrabili, angelj varh je pa vedno bil pri mei in mi prijazno rekel: »Ne boj se, nič hudega se tebi ne bo zgodllo, dokler bom jaz pri tebi." Lepo me je tolažil, vendar sem pa bil v groznem strahu in trepetu. Zdelo mi je tudi, kakor bi bil tudi popolnoma umerl. Angelj varh me pelje k sodbi. Šla sva po nekem dolgem silno temnem mostavžu, peklenske pošasti so pa zmirom za nama kričale s pravim peklenskim glasom: "Ta bo naš, naš bo!" Kar prideva do velikih vrat; sama se odpro nama in jaz zagledam silno veliko planjavo v nezapopadljivi svetlobi. Sredi svetle planjave je sedel na nebeškem prestolu naš pravični sodnik. Neizrekljiv strah me spreleti; tresel sem se ko šiba na vodi, mislil sem si, težko bom obstal. Kake velike hudobije mi res ni očitala vest, vendar pa, ker sem se spomnil, da bo treba od vsake besede odgovor dati, neskončna je bila moja žalost in grozen moj strah.« 
Do sodnika prideva; angelj se globoko priklone in tako govori: »Pravični sodnik! glej pripeljem tebi mladenča, ki se mi je vedno priporočal in pa tvojo mater zlo častil; posebno hudega ni kaj storil, zato se nadejam, da doseže milostno sodbo!« – Pravični sodnik sedeč na nebeškem prestolu v svojem neskončnem veličastvu je bil obdan z veliko množico nebeških duhov, svetnikov in svetnic. Zdelo se mi je tudi, kakor bi videl med njimi tudi sodnikovo mater, ktero sem milo pogledoval in jej dajal znamenje, naj bi za-me govorila za milostno sodbo. Zraven sodnika so bile odperte tiste velike bukve, v kterih so zapisana vsa dobra in huda dela vsacega človeka. Sodnik reče angelju: "Poglej, kaj je zapisanega o tem mladenču." Angelj bere, kar je bilo zapisano o mladenču, namreč: "Ko je bil 18 let star, je nekega dne svojo mater z gerdim očesom pogledal, roko je vzdignil in že zamahnil ter jo mislil vdariti. Ni je sicer vdaril, pa prišteto mu je to za greh, kakor da bi jo bil. Zlo je prelomil četerto zapoved, tedaj v nebesa ne more." 
Kakor bi bilo trešilo v me, stresel sem se na vsem životu, vse upanje sem zgubil. Silno žalosten sem se oziral po sodnikovi materi. Ona stopi pred sodnika in mu tako govori: "Ljubi moj sin! Lepo te prosim, dovoli temu mladenču še nekaj življenja, da popravi, kar je napčnega storil; gotovo se bo v prihodnje vsacega greha varoval." Sodnik pravi na to: "Preljuba mati! naj se zgodi tvoja volja, ne spodobI se, da bi sin kaj odrekel svoji materi. Ravno ko sem zakašljal in iz sebe vergel pijavko, zavedel sem se zopet, zbudil sem se iz dozdevne smerti in izginile so neskončne bridkosti. Dokler bom živ, častil bom vedno Mater božjo in angelju varhu se prporočal. Vi pa tovarši!.Varujte se greha; gorje vam, ako se v grehu ločite iz tega sveta; strašna sodba nas čaka. Prizadevajmo si pošteno in kerščansko živeti, to bo naša sreča tu in tam." 
Pazljivo so poslušali bolniki vsi pričujoči; marsikteremu so bile solzne oči, vsi pa so obljubIli lepo sveto živeti. 
Še tisti večer je šel bolnikov oče v kerčmo, kjer so naši romarji bivali. Zahvalil se je serčno Kortoni, ker mu je sina otela. Z veseljem je plačal vse, kolikor je tirjal kerčmar za popotnike. Pa ne le z besedo se je zahvaloval srečni oče, ampak tudi z djanjem: posilil je Kortoni petdeset tolarjev rekoč: Vzemite za ljubo to-le v znamenje moje hvaležnosti, dostojno vam dobroto poplačati ne morem, le Bogu je to mogoče, zato bo on vas spremljal in popeljal do sreče že v tem življenji, na unem svetu bo pa veselje vaše neskončno. Hodite srečno, na Sveti gori spomnite se tudi mene; jaz vas ne bom nikdar pozabil. Z Bogom!" Segli so si v roke ter se ginljivo ločili. Drugi dan so se spravili za rano naprej. Kortona je rekla: "Glejte, kako lepo skerbi Bog za nas, gotovo mu je všeč naša pot. Le terdno zaupajmo v njega, on nas ne bo zapustiI, da bomo le mi njemu zvesti. Pač moramo biti Bogu hvaležni, ker tako lepo po očetovsko za nas skerbi; varovati se moramo skerbno, da bi se mu zamerili." Anton pristavi: "Res je tako, torej naj bo posvečeno Njegovo sveto ime!" – "Amen!" odgovore vsi trije. 
IX. 
Na sveti gori. 
Počasi so hodili naši romarji proti Sveti gori, vendar so prišli še tisti dan na verh. Prenočili so na gori. Zjutraj so vsi trije lepo spoved opravili in prejeli tudi sv. obhajilo. Bili so pri vseh mašah in potem so še dolgo molili in se priporočevali Mariji. Posebno iskreno je molil Karol in sicer s tako pobožnostjo in gorečnostjo, da so ga pogledovali vsi pobožni molivci. Zlasti ga je gledal neki lepo napravljen gospod; videti mu je bilo, da bi rad ž njim govoril. Dolgo je čakal, ali Karol ni nehal moliti, šel je torej ven, kjer sta tudi Anton in Kortona svojega tovarša čakala, da bi se od njega poslovila. Prijazno sta se pogovarjala s tujim gospodom, kar pride Karol ven, ves zamišljen je bil in ni vedel, kam bi se obernil. Zdaj mu sežeta Anton in Kortona v roko ter mu rečeta: "Karol! Bog bodi s teboj in angelj njegov naj te spremlja po vseh potih. Zdaj se bomo ločili, šli bomo vsak na svojo stran, morda se ne vidimo več." – Karol ves ginjen reče s solznimi očmi: "Lepo se vama zahvalim za vajino prijaznost in za vse meni storjene dobrote, hvaležen bom vama do smerti, sai vidva sta me pripeljala do prave sreče, ki le v čistem sercu prebiva; lahke mi bodo odslej vse težave. Bog vama daj vse dobro; z Bogom! 
Tuji gospod je vse te besede molče poslušal; ko so se pa mislili ločiti, pristopi in reče; "Prosim, poterpite, tudi jaz bi rad nekaj govoril.« Zdaj se oberne proti Karolu in mu reče: "Karol! ali me še kaj poznate ali nič?" Karol ogleduje gospoda od verha do tal in pravi: "Znani se mi zdite, vendar se vas ne vem spomniti." Tudi jaz vas nisem poznal, če prav ste se mi znani dozdevali; kdo pa ste, to sem zvedel od teh dveh romarjev" – reče in pokaže na Antona in Kortono. "Jaz sem pa tisti, ki je vašo grajščinico kupil, ko je bila vam prodana." 
Karol se zavzame, ko vidi gospodarja nekdaj svoje grajščine, ter reče: "Privošim jo vam, da bi večo srečo imeli pri njej, kakor sem jo imel jaz. Pripravila me je v veliko nesrečo. Da bi bil jaz imel ubožne starše, boljše bi mi bilo: navajen bi bil dela in nikoli bi ne bil prišel v take nadloge." Gospod pravi na to: "Zvedel sem, da se vam hudo godi; smilite se mi, pa kriv jaz nisem tega; da bi jaz ne bil kupil vašega posestva, kupil bi ga bil drugi. Težko se mi pa zdi, da prejšnji posestnik zdaj mojih reči revščino terpi. Sklenil sem zato, pomagati vam, če hočete." "Vedno bom vam hvaležen", reče Karol, "če me vzemete le za zadnjega hlapca, pridno bom vam delal, da me le rešite nadlog. Ves drugačen hočem biti; hudobnih, pohujšljivih prijatlov se bom varoval ko strupa, saj me je lastna skušnja dosti izučila." 
Zelo so dopadle gospodu Karolove besede, zato mu reče: "Karol! pomagati vam hočem in vas postaviti v dober stan, ako ste pripravljeni, privolite v eno samo reč." Karol pravi: "K vsemu, kar hočete, sem pripravljen, da mi le pomagate." Gospod reče na to: "Več nimam otrok, kot samo hčerko; če se ž njo zaročite, zginila bo vaša revščina." Karol se nasmeje in pravi: »O gospod! tega me pač ni treba vpraševati, nikdar bi si ne mogel misliti take sreče, kakoršne mi ponujate vi." – "Počasi, počasi, Karol! nisem vam še povedal vsega. Ali pa veste, kakošna je moja hči, vaša prihodnja nevesta? Čisto slepa je, zato si prideržim jaz gospodarstvo do smerti, po moji smerti boste pa vi gospodar in lastnik grajščine." Karol bi se bil morda ponudbi odpovedal; ali zdelo se mu je, da božja roka mu kaže, kam da ima iti, da bo srečen; privolil je tedaj. Zdaj se poslove vsi in gredo potem narazen. Gospod in Karol gresta po uni strani Svete gore doli, Kortona in Anton se pa verneta nazaj proti Gorici, kjer sta se mislila tudi ona dva ločiti. 
X. Sreča pri nesreči. 
Ko prideta Kortona in pa Anton pod Sveto goro, gresta v Salkanu v kerčmo, da bi se malo okrepčala. Potem sta šla dalje. Komaj gresta četertinko ure proti Gorici, ugleda Anton od daleč dva splašena konja, ki grozno dirjata in zvernjeno kočijo za seboj vlečeta. Anton prec spozna, da je nesreča, naglo skoči na stran ceste in izdere iz ograje močen drog. Zdaj reče Kortoni prijeti na koncu in jej pove: "Derživa drog vsak na svojem koncu, morda se konja ustavita pred nama; če pa dereta naprej, spusti drog, naj gresta, kamor hočeta, samo varuj se, da naji ne podereta." In res, ko konja priletita, ustavita se pred drogom. Anton skoči, popade ju hitro pri berzdi in ju popolnoma umiri, Kortona pa odpre urno napreznice. Potem privežeta konja h kolu in gresta zvernjeno kočijo vzdigovat. 
V kočiji je bil star gospod in stara gospa; namenjena sta bila na Sveto goro. Na poti pa med Gorico in Salkanom se konja splašita, kočijaža prevozita in kočijo prevrneta. Vsa pobita sta bila gospod in gospa v kočiji. Anton in Kortona vzdigneta kočijo, Anton pripreže enega konja h kočiji, druzega je pa Kortona za kočijo peljala in tako pripeljeta pobitega gospoda in na pol mertvo gospo v kerčmo, ktero sta bila ravno zapustila. "Imate li dve postelji?" vpraša Anton kerčmarja. "Imam jih, imam, le prenesite ju, odgovori kerčmar, ko vidi, kaj da je. Anton in Kortona odneseta zdaj najprvo iz kočije na posteljo staro gospo, ktera se ni zavedela nič; potem gresta po gospoda, ki je bil zelo ranjen. Anton spravi konje v štale in naglo steče v Gorico po ranocelnika, Kortona pa streže med tem bolnikoma. Kmalo se pripelje zdravnik, da zdravila gospej in obveže rane gospodu; potem napravi mazila za drugi dan in priporoči Kortoni in Antonu skerbno streči bolnikoma ter pravi: "Le strezita jima, vajin trud ne bo zastonj, zakaj premožna sta, jaz poznam ju; jutri pridem zopet in potem vsaki dan, dokler ne bosta popolnoma zdrava." Dal je jima še nekaj svetov, kako imata streči, in potem se je poslovil. 
Odslej sta se verstila Anton in Kortona v postrežbi gospoda in gospe. Terpelo je tako cel mesec. Konec meseca se pripelje v Salkan mladi Galvagni, sin bolnikov. Ranocelnik mu je pisal, kolika nesreča se je njegovim staršem pripetila. Zajokal se je, ko je zagledal svoje starše, stopivši v hišo. Bolni oče ga pa potolaži: "Nič ne žaluj, ljubi moj sin! več nisva v smertni nevarnosti. Le domu pojdi, kjer imaš veliko opraviti, ter brez skerbi bodi, glej! dobro postrežbo imava. Anton in njegova žena nama tako lepo strežeta, da še doma ne bi imela boljše postrežbe, tako da ne vem, kako ju bom poplačal." Zdravnik je rekel, da bolnika nista še zadosti terdna, da bi ju brez nevarnosti prepeljali. Obljubil je sinu, da mu bode poročil, kedar bosta zdrava, da po-nje pride. 
Še cel mesec sta stregla gospodu in gospej. Med tem so dali popraviti poškodovano kočijo in potem so jo prodali s konji vred. Konec meseca poprašata zdravnika, ali bi bila za prepeljavo. Zdravnik jima pravi, da že bosta. Še tisti dan je poročil sinu, da naj pride po starše. In res kmali je prišel z lepo kočije po-nje. Zelo je bil vesel, videti svoje starše zdrave. 
Ker je sin še le proti večeru prišel v Salkan, reče oče mu to-le: "Veš kaj, dragi moj sin! dobro vem, da se ti domu mudi, pa poterpi še en dan, da gremo vsi skupaj jutri na Sveto goro Mariji se zahvalit, ker je nama izprosila rešenja iz smertne nevarnosti. Slišim, da se more pripeljati prav do cerkve, zato se bova peljala jaz in mati, vi drugi pa pojte peš." Sin mu odgovori na to: "Je že prav, rad vas ubogam, saj je moja dolžnost; pa tudi veste, da sem vas vselej poslušal." 
Drugi dan se napravijo vsi na Sveto goro, kakor so se bili prejšnji večer zmenili. Med potjo je Anton pripovedoval mlademu Galvagnitu, keliko sta terpela oča in mati. Ko pridejo v cerkev Matere božje, pokleknejo sredi cerkve, in tako goreče in pobožno molijo, da kar z mesta ne morejo. Potem so opravili spoved in pri maši prejeli sv. obhajilo. Dolgo so se še potlej priporočevali Mariji. Ko odmolijo, gre stari Galvagni k cerkvenemu oskerbniku ter da lep dar za cerkev in več cekinov za sv. maše. Veseli zapuste zdaj sveti kraj. 
Stari gospod in stara gospa sta bila zdaj tako okrepčana, terdna in zdrava, da še pred nikoli ne tako. Ravno poldne je zvonilo; ko so prišli naši romarji v Salkan. Po kosilu reče stari Galvagni: "Zdaj bom pa jaz spolnil svojo dolžnost in hočem plačati vsem, kdor koli je meni kaj dobrega storil in postregel v bolezni." Najpervo pokliče kerčmarja in mu tako govori: "Oče! povejte mi zdaj, koliko sem vam dolžen za to, kar ste mi storili in dali v bolezni. Vi povejte le za-se, zakaj Antonu in Kartoni bom že posebej dal, danes hočem vse poravnati, ker jutri grem domu." Kerčmar pravi: "Če se vam ne zamerim, vse skup znese 250 gold.; če bi se pa vam morda preveč zdelo, pa naredite, kakor previdite." Gospod pravi: "Ni preveč ne, še malo se mi zdi, zato mislim, da bo toliko vam všeč." Zdaj odšteje kerčmarju 300 gld. Kerčmar se lepo zahvali in voši gospodu dobro stanovitno zdravje. Plačal je potem tudi zdravnika in pogrebščino za kočijaža, kteri je bil umerl prec potem, ko sta ga bila konja prevozila. Bogato je obdaroval gospod tudi vso kerčmarjevo družino. Zdaj pa je vprašal Antona in Kortono gospod: "No, koliko sem pa vama dolžan? Koliko bosta htela imeti? Vidva sta bila v resnici najina angelja, vidva sta naji pri življenji še ohranila s toliko in tako skerbno postrežbo. Le povejta tedaj, koliko bi rada, s hvaležnim in veselim sercem vama bom dal." Kortona pravi: "Res, dobri gospod! dosti sva z vami terpela, pa saj to je bila naša dolžnost: Ravno dela sva iskala in Bog nama ga je dal, ko je vas in vašo gospo nama v skerb izročil. Torej če nama daste kaj, bo dobro, če pa ne daste nič, bode pa tudi brez zamere. Samo vas prosim, dobri gospod, ako bi mogoče bilo, da bi nama kako službo dobili, da bi si pošteno pridobivala potrebni živež. Revna sva prav do dobrega, nimava domovja ne stanovanja, ne denarja in ne oblačila, pa rada bi se preživila z delom, da bi ga le dobila." – "To imata vsak 100 gold. za svoj trud, zarad službe se bomo pa že jutri zmenili, pred se hočem še s svojim sinom posvetovati." 
Kmalo sta bila sin in oče edina o Antonu in Kortoni. Zato ju pokliče proti večeru k sebi ter jima tako-le govori: "Spoznal sem vaji, da sta pridna in pobožna, zato si druzega ne želim kot vajme sreče. Pripomogel bom vama k njej, kakor morem. Sklenila sva jaz in moj sin, vama službo dati v naši hiši v Benetkah, če bosta zadovoljna. Ti Anton boš delavec v štacuni, ne boš zastonj delal, dobro te bom plačal. Kortona pa bo pri nas vratarica, pa bo tudi pomagala v kuhinji, kaka derva bo prinašala, posodo pomivala in kuharici pri rokah, da bi jo kam pošiljala. Stanovanje bosta imela zdolej pri velikih vratih, hrano in plačo bom vama dobro dajal. Preskerbljena bosta po takem z vsem, in sicer ne le do moje smerti, ampak naložil bom tudi svojemu sinu dolžnost, da bo moral za vaji skerbeti, če še tako dolgo živita. Kako vama je všeč ponudba?" 
S čim bi se li moglo Kortoni in Antonu bolj vstreči kot s tako ponudbo? Veselja so jima solze v oči stopile, iskala sta v zahvalo besed, ali nista jih mogla najti primernih. Rekla sta le: »O predobri gospod, tolike milosti nisva vredna, kdaj sva si je nek zaslužila? Preslaba je naša hvala, Bog naj vam poverne, On le je dosti mogočen. Midva si pa bova prizadevala, da bi vedno bila vredna vaših dobrot. Rekši poljubita s serčnim veseljem gospodu roko. – Drugi dan se odpravijo vsi prav zgodaj v Benedke. Srečna sta bila Anton in Kortona v novem kraji. Služba je bila jima lahka, z veseljem sta jo opravljala. Spominjala sta se včasih Kortonice; vpraševala sta se takrat: "Kaj misliš, je li Kortonica srečna?« Tudi ti, dragi bravec, draga bravka, si morda radovedna kako se ji godi pri njenih novih starših. Prestavimo se torej v mislih iz krasnih Benedek v gorato Koroško, in obiščimo Kortonico! 
XI. 
Kortonica pri Primoževih. 
Od začetka je Kortonica svoje matere zelo pogreševala; vedno je za njimi žalevala, ali se ve da zastonj. Tolažila jo je Marta, kakor jo je vedla in znala. Dajala jej je zdaj to reč, zdaj drugo, ter jej obetala, da mati kmalo prIde. Vselej jo je lahko umirila. Ker pa matere le ni bilo, pozabila jo je kmalo popolnoma, kakor otroci znajo, ki se ne menijo dosti za drugo, samo da niso lačni in da se kratkočasijo. Popolnoma se je torej Kortonica pri Primoževih udomačila; pa tudi domači so jo od dne do dne rajši imeli. Lastni starši ne morejo svojega otroka bolj ljubiti, kakor sta Primož in Marta ljubila Kortonico; pa saj je bila tudi tako ubogljiva, pohlevna in prijazna, da boljšega otroka iskati ni bilo. Bila je tudi čednega obraza in lepe postave, vsem je dopadla. 
Zgodaj je Kortonica vsako jutro vstala; lepo se je umila in napravila, pokleknila je potlej in pobožno odmolila svojo jutranjo pobožnost. Šla je potem k svojim zdanjim staršem, vošila jim dobro jutro in je ponižno vprašala: "Kaj mi boste ukazali, da naj danes storim? Rada bom vas ubogala, kar mi porečete." 
Kortonica ni hodila nikoli v kako drugo hišo, ali pa da bi zahajala med otroke; vedno je bila doma pri materi, pomagala je, kolikor je mogla pri svojih letih. – Bil je lep spomladanski dan; milo je ogrevalo solnce zemljo, vidno so rastle cvetlice in drobni ptički so s svojim petjem z veseljem napolnovali vsako nedolžno serce, ko je Kortonica poprosila matere rekoč: "Ljuba moja mati! gori za našo veliko njivo je toliko dišečih vijolic, naj jih grem vam šopek natergat." – "Ker rada ubogaš, le pojdi jih, prav všeč mi bo," rekla jej je Marta. 
Urno kot srma je stekla deklica, ter vijolic natergala več šopkov. Vleže se potem v travo in rahlo zaspi. Koliko časa je spala, sama ni vedela; zbudil jo je nek tih pogovor unkraj meje. Bili so trije možaki, dobro so gledali krog sebe, in ker ne zapazijo nikogar, djali so: "Nihče nas ne sliši, zdaj se zmenimo!" Kortonica slišati te besede, prestraši se zelo; nič se ne premakne, vesela je bila, da je videli niso. Govorili so zdaj bolj tiho, vendar je slišala in razumela vsako besedo. Dobro je čula, ko je rekel eden svojemu tovaršu: "Ti boš stal tukaj, skril se boš v mejo, jaz bom stal pa za tem germom, ti Martin pa tam-le spredej. Kedar se bo Primož pripeljal iz Celovca, kamor bo peljal poln voz žita na prodaj, takrat bomo pa planili na-nj. Navadno pride domu proti desetim. Martin bo skočil pred konje in je bo ustavil, midva pa bova stopila vsak od svoje strani na Primoža, ti ga boš terdno prijel, jaz mu bom pa denarje pobral, potlej bomo pa urno zbežali. Nihče pa ne sme besedice spregovoriti, da nas spoznal ne bode." Obljubivši si, da bodo tako storili, razšli so se. 
Ko odidejo možaki, bilo je vse tiho. Kortonica: vstane, teče domu in nese vijolice materi. Vsa je bila prepadena in bleda, zato jo je Marta vprašala, zakaj je toliko časa ni bilo. Kortonica je povedala materi, kaj je slišala. Mati pravi: "To morave očetu povedati, da se bode vedel varovati." 
Kortonica pove očetu ves pogovor možakov, kakor ga je slišala. Primož jo vpraša, ali je poznala tiste može, ona pa mu na to odgovori: "Oče, saj veste, da nikamor ne grem, zato nisem nobenega poznala; govorili so pa res tako." Oče pravi: "Prav si naredila, da si mi povedala to, ti bom že kaj kupil za to." 
Svetovala je Marta možu, da naj bi ne peljal jutri žita na prodaj, ker mu žuga nevarnost. Primož se pa ni dal ostrašiti. Ukazal je zvečer žita nameriti, ktero je zjutraj zgodaj v Celovec peljal. Dobro ga je prodal; predno se je pa domu vernil, šel je k gosposki, kteri je povedal, kaj ga na poti čaka; zato je prosil tri vojake, da bi ga varovali in roparje vjeli. Precej so mu je dovolili. Primož vzame vojake na voz in jim lepo plačilo obljubi za brambo. Predno pridejo do odločenega kraja, reče Primož vojakom, da naj se po vozu vležejo, da jih bo z rjuho zagernil in pred roparji skril. Vležejo se in on jih zagerne. Ko se pripeljejo do meje, kjer so bili možaki skriti, kar skoči nekdo pred konja, ustavi ju in zažvižga. Zdaj skočita dva druga nad Primoža rekoč: "Hitro daj denarje, če ne – boš pa mertev.« Primož zakliče: "Možje! pomagajte!" Ko bi trenil, skočijo vojaki po koncu in popadejo hudobneža, ki sta Primoža deržala. Tretji je utekel. Zdaj ju vklenejo vojaki in peljejo v hišo županovo; Primož se je bil pa potem mirno domu pripeljal. Celo noč so varovali vojaki roparja, ktera so drugi dan k gosposki gnali; ostro po postavi sta bila kaznovana. Tudi tretjega so kmalo vjeli in ga sodniji izročili. Bili so vsi trije Primoževi sosedje, kterim je večkrat kaj dobrega storil. 
XII. 
Pridna učenka. 
Odslej je imel Primož še veliko rajši Kortonico, saj ga je bila obvarovala velike škode in morda tudi smerti. Nakupil jej je bil zato vsa nova oblačila. Izročil jih je nji in jej tako-le govoril: "Tu imaš vso novo obleko, veliko sem dal za-njo, pa namenil sem tebi še nekaj druzega storiti, ako boš zadovoljna." – "Kaj tacega oče?" – "Zdaj si ravno v pravih letih, da bi v šolo začela hoditi. Tudi roženkranska nedelja ni več posebno daleč, ko se bodo šole začele v Celovcu, kajti tje te mislim v šolo dati. Boš li rada šla k nunam v šolo? Veliko lepega in koristnega se boš učila." Zdaj zgrabi Kortonica Primoževo roko, poljubi jo serčno in vesela reče: "Oče, ljubi oče! kako ste vendar dobri, dokler bom živa, hvaležna vam bom, nikoli ne bom take dobrote pozabila, molila bom vedno za vas. Prav veseli me, da se bom kaj naučila; čutim, da mi bo lahko: dobro glavo imam. Sama bi bila že vas prosila, da bi me kaj učit dali, kar si že bodi; ali nisem se upala, vesela sem bila, da me redite." 
"Prav je," reče Primož, "le spravi do tistega časa svoje reči skupaj; dal bom s teboj vse, kar ti bo treba in kar mora vsaka imeti, ki gre v nunski samostan v šolo." 
Kdo more popisati Kortoničino veselje? Komaj je čakala dne, ko se bo v Celovec odpeljala. Bog ve, kolikrat je preložila svoje reči v skrinjici; druzega jej ni šlo po glavi, samo kako se bo pridno učila. 
Kmalo je prišel zaželeni dan. Primož jo odpelje v Celovec. Tu je vpiše med učenke in jo nunam izroči rekoč: "Skerbite lepo za Kortonico, in učite jo v vseh potrebnih rečeh. Konec leta pridem po-njo, pred mislim da me ne bo, z veseljem bom plačal vse, kar boste zahtevale." Gospa mati vpraša Primoža: "Je li to vaša hčerka?" "Ni moja, vzel sem jo za svojo od neznane matere." – "To je lepo," pravi nuna, "da daste svojo rejenko izučiti, česar nikakor niste dolžni. Bog bo vas obilno poplačal za tako dobro delo. Le brez skerbi bodite oče! s vsim bo Kortonica preskerbljena in lepo jo bomo podučevale. Prepričali se boste, kedar pridete po-njo konec leta." Primož odide domu, Kortonico pa so djale nune med druge šolarice. 
Pervi dan, ko se je šola začela, pridejo v šolo vodja, učenik kerščanskega nauka in več nun, ki so bile učiteljice. Brale so se učenkam šolske postave, po kterih se bodo morale celo leto ravnati. Vse učenke so poslušale, kar so brali gospod vodja. Posebno pazljivo je poslušala Kortonica, kar oči ni odmeknila od gospoda. Nune so se pogledovale, kajti niso še videle kmalo kako učenko tako pazljivo. Po končanem branji gospa mati, t. j. predstojnica samostana, pokliče Kortonico vstati. Kortonica namreč ni še vedela, da mora učenka vselej vstati, kedar je poklicana. Zdaj jo vpraša nuna: "Prav pazljivo si poslušala, povej nam tedaj, kaj si si zapomnila!" Kortenica jame govoriti, skoraj kakor bi brala, vse je povedala, kar se je pred bralo, skoraj nič ni izpustila. Čude se so poslušali vsi pričujoči sedem let staro Kortonico; tacega spomina pri takem otroku ne bi se bili nikdar nadjali. Predstojnica jej reče: "Kortonica! srečna si, ki si dobila tako dobro glavo od Boga, hvaležna mu moraš biti za tak dar; rada moli in bodi ponižna, veliko se boš prav z lahkoto naučila." 
Pervo leto se je učila brati, pisati in nekaj številiti. To jej je bilo vse lahko, zlasti ker je brati že od doma znala; sploh pa je kazala za vse prav dobro glavo. Pisati ni znala prej še nič, zdaj se je šele začela učiti; prav veliko in z veseljem je pisala. Prec s konca je pokazala, da ima dobro roko za pisanje, zato je pa tudi vidno napredovala, tako da je konec leta tako lepo pisala, da so se vsi čudili nje pisu, ki so ga videli. Pa tudi v drugih rečeh se je Kortonica konec leta dobro obnesla. Dobila je pervo darilo; zlo je razveselila ž njim doma svoje dobrotne starše. 
Tudi drugo leto se je Kortonica prav dobro učila. Posebno se je odlikovala v številstvu; najteže naloge je v hipu izdelovala. Marsikakega starega bi bila v kozji rog vgnala. – Nekega dne, ko so bile učenke same, vpraša ena izmed njih Kortonico in jej pravi: "Kortonica! ali ti dajo mati kterikrat kaj denarja, ker niso tvoja prava mati, ampak le krušnja?" »O dajo mi, dajo," odgovori Kortonica, "un dan so mi dali nekaj krajcarjev, pa so mi rekli, da ne smem nikomur povedati, koliko sem dobila, drugače ne bom več dobila. Součenke radovedne, koliko je nek dobila, je zlo nadleževajo. Kortonica jim pravi: "Naravnost ne smem povedati, ker sem tako materi obljubila, toliko vam pa povem, da si boste potem lahko izštevilile. Poslušajte me: Ko bi mi dali oče tudi toliko, kolikor so mi dali mati in pa še enkrat toliko; brat bi mi pa dal tretji del tega, kar so mi dali mati, imela bi potem sto krajcarjev. Zdaj mi pa povejte, koliko sem dobila!" Součenke so si upirale, da bi izštevilile, pa jim ni šlo. Prosile so nune, da bi jim razjasnile nalogo, in še le te so jim povedale, koliko je Kortonica dobila. – Kaj misliš, mladi bravec, koliko je dobila? – 
Tretje leto se je Kortonica učila zraven drugih šolskih reči tudi laškega jezika, in sicer s tolikim vspehom, da je konec leta že malo govorila. Bila je med nunami neka Lahinja; ta je imela grozno veliko veselje do Kortone, vedno se je ž njo lahko pogovarjala. 
Četerto leto se je učila med drugim tudi muzike in sicer je na glasoviru tako mično igrala, da se jej je vsak čudil. Posebno jo je veselilo, svete napeve igrati in zraven pesmi peti. Peto leto se je učila še kuharije in šivanja, tudi v tem je bila perva. 
Približal se je zadnji dan šolskega leta. Komaj je Kortonica že Primoža pričakovala, da bi jo odpeljal domu, kar jo pokliče prednica samostana k sebi in jej tako pravi: "Prepričali smo se vsi, da si ti posebno dobre glave, tudi obnašaš se lepo, kar moramo vse spričati, in izučena si že nekoliko; lahko si boš pridobila še več vednosti, zato želimo; da bi ti med nami ostala in stopila za zmerom v naš samostan, da bi bila nuna. Povej nam tedaj, ali bi te bila volja to storiti, ali pa boš nas zapustila?" 
Kortonica je pazljivo poslušala besede prednice, potem pa pohlevno reče: "Častita gospa mati! lepo preserčno se vam zahvalim za tako ponudbo in veselo povabilo, da bi stopila v samostan. Prav žal mi je, da moram naravnost povedati, da ne čutim v sebi poklica za tako sveti stan. Vaše življenje me veseli, ker imate lepo priliko veliko skerbeti za dušo in si prislužiti nebesa; toda jaz med vami ostati ne morem in sicer zato ne, ker me vedno nekaj spodbada, da bi šla po svetu svoje prave matere iskat. Bog ve, kako se jim godi, kako so revni in koliko morda terpe. Rada bi jih šla iskat in jih tudi pojdem pri pervi priložnosti, da jih še enkrat vidim in jim pomagam po svoji moči. Noč in dan bom rada delala za nje. Pojdem in ne bom pred mirovala, da jih najdem." Na to jej nuna odgovori: "Če je tako, ne bom ti več prigovarjala, ampak vošim ti srečo, pojdi po svetu in angelj božji naj te spremlja, da srečno najdeš mater." 
Drugi dan je prišel Primož po Kortonico. PIačal je za njo vse, kolikor je bilo treba in se lepo zahvalil nunam za trud, ki so ga imele ž njo. Tudi Kortonica se jim lepo zahvali ter se ginljivo poslovi od njih in od svojih součenk. Vsim so bile oči solzne pri ločitvi, videlo se je, kako so se rade imele. 
XIII. 
Na Primoževem domu. 
Ko se Kortonica po doveršenih šolah domu pripelje, sprejeli so jo vsi domači s častjo, saj je bila izučena in izobražena, da malo ktera v vsi okolici tako. Kakor je bila v šoli pridna, tako tudi doma ni lenarila in pohajkovala, kakor marsiktera, ki iz šol spet v domačo hišo pride, doma za nobeno delo prijeti ne ve in tudi ne mara. Vedno je imela dosti opraviti, saj se je vsacega dela lotila. Pomagala je materi v kuhinji, k vsemu se je tu pripravila. Pridružila se je tudi hlapcem in deklam in je ž njimi vred delala; pazila je na vsako najmanjšo reč, kako se opravlja. Če ni kdo kaj prav naredil, ali kaj zamudil, ali kaj škode storil, ali pa kaj napčnega in pohujšljivga govoril, še tisti dan je Primožu povedala, da je svoje služabnike posvaril in poduči, in če to ni nič izdalo, iz službe spodil. – Kar je Kortonici pri njenih navadnih delih časa ostajalo, zvesto ga je porabila vselej. Šivala je takrat pridno in narejala oblačila vsim domačim, posebno ženskam, pa tudi za moške je marsikako reč naredila. 
Kakor sta jo oče Primož in mati Marta rada imela, tako so jo jeli sovražiti hlapci, dekle in delavci; vsem tem je bila Kortonica tern v peti. Posebno so jo čertili hlapci, ker je očetu precej povedala, ako se je le kdo po noči iz hiše umaknil. Primož ni terpel ponočevanja pri svojih služabnikih; zato mu je bilo prav všeč, ker mu je Kortonica zatirati pomagala to gerdo navado. Al kaj, kar je enemu všeč, pa drugemu ni, tako je bilo tudi tukaj. Deržina je pridno Kortonico čedalje bolj sovražila. Djali so: "Dobro bi bilo pri Primoževih služiti, da bi te prevzetne ciganke (Kortonice) ne bilo pri hiši, pa le poterpimo, kaj ne veste, da vsaka reč le nekaj časa terpi?" – "Če je nihče ne bo spravil od hise, jaz jo bom", pristavil je hlapec, "le potrebne prilike mi je treba, vertal in verta bom tako dolgo, da dosežem svoj namen; naj velja kar hoče, od hiše mora!" Žalostna je bila Kortonica, ko je zvedela, da jej drugače ne pravijo, kot "prevzetna ciganka"; zelo jo je bolelo to, pritožila se je očetu in rekla: »Ne, verjamete mi, kako mi je hudo, ker me domači vsi pisano gledajo ter me le prevzetno Ciganko imenujejo. Pomagajte mi, če mi morete.« Primož jo tolaži: "Vem, da ti mora to hudo deti, ker si si v svesti, da te nihče ne more česa hudega obdolžiti, pa le voljno poterpi, jaz ti bom že pomagal, kolikor je v moji moči. Primož je posvaril svoje posle zarad pritožbe Kortoničine, ali to ni nič izdalo, bilo je smola na ogenj, še boli so jo čertili. Prevzetno so jo pa zato imenovali, ker z nikomur ni hotla kake posebne prijaznosti imeti, sicer pa je bila dobra in prijazna z vsakim, posebno znanje pa ni imela z nobenim, bila je bolj sama za se, tiha in malo besedi. – 
Nekega dne Kortonica prav prijazno reče Primožu: Dragi moj oče! prav lepo vas prosim, dovolite mi, kar bom vas prosila." – "I zakaj ne, če boš prosila kaj pametnega." – »Dovolite mi, da grem na božjo pot," – "Kam?« – "Na Sveto goro pri Gorici." – "Zakaj pa ravno na Sveto goro misliš romati?" – "Neki notranji glas mi pravi, da tam pri Mariji bo dobilo moje serce mir in tolažilo, saj veste, kako sem nesrečna. Čisto med tujimi ljudmi sem tukaj, vse me sovraži in psuje. Da bi mi vi ne bili prijazni, kar zbežati bi mi bilo. Tudi mislim tam zvedeti, kje so moji starši, kajti slišala sem, da so se od tukaj proti Sveti gori obernili. Primož jej na to reče: "Prav vesele me tvoje misli, ali kaj boš revše, ki si še tako slaba, ni te spustiti med svet še; premalo si še skušena, le poterpi še nekaj časa, Bog ti bo že priložnost poslal, če mu je tvoja misel všeč. Kortonica je previdela, da mora Primož prav imeti, zato se je vdala njegovim besedam; v sercu je pa vendar še gojila vroče želje, da bi jej Bog še kdaj dal priti do predragih staršev. 
XIV. 
Huda ura. 
Drugo poletje, od kar je Kortonica doveršila šole in doma ostala, pride čez Primoževo posestvo in okolico velika nesreča. Bilo je ravno sv. Urha dan ob dveh popoldne, kar se privlečejo gerdi černosivasti oblaki od južne strani. V zraku vre kakor vroča voda v kotlu; germeti začne in se bliskati, da je strah in groza. Kar na enkrat pa se vsuje strašna kot orehi debela toča iz pod neba in neusmiljeno pobIje vse, kar je rodovitna zemlja pridnemu kmetovavcu obetala. Naredila je toča silno veliko škodo. Ljudje so vpili, jokali se in molili, ali vse je bilo zastonj: toča ni pred nehala, dokler ni bilo na polji vse do čistega zdrobjeno. Tudi Kortonica je pokleknila v svoji sobici v kot, milo je tu jokala in zvesto molila, kakor da bi se jej dozdevalo, da ta nesreča bo napravila nji še veliko večo žalost in britkost, kakor drugim. Drugi dan gre Primožev veliki hlapec, ki se je gospodarju posebno rad prilizoval, po vseh njivah ogledovat, koliko škode je naredila toča, da bi vedel doma povedati, ali je še kaj upanja ali nič da bi se kaj obraslo. Hlapec pride domu in tako sporoči: "Oče! Prav veliko škodo je nam toča napravila, marsikaj se še morda obraste, pa prevelikega upanja ne moremo imeti, preveč je zdrobljeno. 
"He, kar je, pa je!" pravi Primož zvedevši žalostno sporočilo, "ker je nas Bog obiskal z veliko nesrečo, da nam je vzel vso letino, ki je lepo kazala, moramo za dobro vzeti. Bog že ve, kaj dela, saj je nas že večkrat obdaroval z dobrimi letinami. Da nam pa je zdaj poslal nesrečo, smo pa tudi vredni, Bog daj, da bi to nam bilo k dušnemu pridu." Hlapec pravi: "Prav lepo govorite, oče! in tolažite sami sebe, ker pravite, da kar Bog naredi, je vse prav narejeno. Res je to, ljudje pa pravijo drugače, in to je ravno tako res. Pravijo namreč, da le vse te nesreče kriva naša Kortonica, ker ona je ciganka, vsaka ciganka je pa copernica, naša se je pa v tej reči še v šolah posebej izučila. Dokler bo Kortonica pri vaši hiši, pravijo ljudje, tako dolgo bo vsako leto pobila pri nas toča." Hlapec s temi besedami ni druzega želel, ko da bi Kortonico od hiše spravil. Primož ga zaverne s hudo ter mu reče: "Pojdi se solit s tacimi praznimi verami in s pregrešnimi vražami, kaj mar misliš, da sem jaz tudi tako neumen ko ti? Kaj ne veš, da so take vraže zoper božje zapovedi? Bog bi gotovo nam ne bil prepovedoval kaj tacega verovati, da bi to res bilo. Kaj ne veš, da se ne zgodi najmanša reč brez volje nebeškega Očeta? Kako si moreš misliti o Bogu, ki je vsegamogočen in neskončno dober, da bi svoje gospodarstvo nad svetom ciganskIm babam v roke dal! Glej, kako si bedast. Da bi znale babe točo narejati, naredile bi veliko lože dež, kterega včasih zelo potrebujemo in ga večkrat prositi moramo.« – 
Zvedela je Kortonica kmalo, kaj je priliznjeni hlapec očetu govoril in da jo je čarovavanja obdolžil. Bila je zato žalostna brez mere; noč in dan se je jokala, ni mogla ne jesti ne piti, vidno je hujšala. Pa ni le samo žalovala, iskali so jej tudi tolažila; serčno je molila, da bi jo Bog rešil sovraštva hudobnih ljudi. Šla je nekega dne k materi, milo je tu potožila svoje težave in vsa v solze vtopljena to-le govorila: "Ljubeznjiva mati! dobro veste, da sem nedolžna v tej reči, kar me dolžijo, obdolžili so me, da sem čarovnica, da sem točo naredila in da bo toča vsako leto pobila, dokler bom jaz pri vaši hiši. Vidim zdaj, drugače ne more biti, morala bom vas zapustiti, neskončna žalost je za-me to. Kam se hočem reva oberniti, nimam očeta ne matere, nimam nobenega prijatla, nobene prijatlice. Samo vi ste mi še dobra mati, pa kaj mi to pomaga, ločiti se bom morala tudi od vas. Tukaj ne morem več ostati, kajti vse me sovraži in čerti, ne vidim ga v celi soseski prijaznega obraza. Rajša terpim vse drugo, le tega ne. Rajša bom terdo delala in se opirala pri ptujih ljudeh, dokler bom živa in zdrava. Vam pa, preljuba mati, naj Bog vašo ljubezen do mene poplača z nebeškim veseljem, le tacega darila je vredna, kajti vaša prijaznost do mene je, ki me nekoliko še tolaži, ki me varuje, da ne obupam." Lepo potolaži Marta Kortonico: "Ljuba moja! nikar ne žaluj preveč, spominjaj se, da če tudi nimaš ne matere ne očeta tu na zemlji, imaš pa v nebesih najboljšega očeta in najboljšo mater: Bog je tvoj oče, Marija je pa tvoja mati. Če ti Bog pošilja britkosti, on te le skuša, ali mu boš še zvesta ostala, neizmerno te bo enkrat za to obvaroval, morda ti bo dal še srečo, da boš našla svoje starše in da boš ž njimi srečna. Bog ve, kakšne namene ima še s teboj, zato le na njega zaupaj, on ti lahko pomaga vsak čas, če te tudi vsi ljudje zapuste; če se pa Bog od tebe oberne, ves svet ti potem nič ne pomaga. Če se ti bo pa zdelo, da ti Bog le noče pomagati, ostani mu zvesta; misli si, kako kratko je življenje, večno pa da bo terpelo nebeško veselje. Tedaj draga moja, nikar ne žaluj preveč!" 
"Res je to, kar mi pripovedujete, in me lepo tolažite, pa kako je meni mogoče vse voljno prenašati, ker mi oče ne privošijo nikoli lepe besede, še ne pogledajo me z lepim očesom in če jih kaj prav lepo vprašam, ne dajo mi lepega odgovora, ampak le zavpijejo nad menoj. Pri tem se pa meni le to čudno zdi, kako me morejo vendar oče sovražiti, ki ne mislijo tako napačno, ko drugi ljudje in ki so me sicer sploh vedno kaj radi imeli. Bog ve, kaj sem se jim zamerila?" 
"Ne misli," reče ji Marta, "da te oče sovraži; le težko se mu zdi, ker so mu hlapci povedali, da ti in naš Joža sta si preveč prijatla, tega pa on terpeti ne more, zato se gerdo derži proti tebi." 
"Ljuba moja mati, pravi na to Kortonica, »Bog je moja priča, da to ni res, obdolžili so me zopet po krivici, kakor so me obdolžili čarovanja. Povem vam resnično, da imam res Jožeta rada, in kaj bi ga ne, saj sva zrasla oba pod eno streho, saj sva si kot brat in sestra, drugače pa ni bilo med nama ne najmanjše napačne besedice. Zdaj vidim, da se jeza Primoževa nad menoj ne bo nikdar potolažila morala bom v kratkem od hiše, vendar pred ne grem da se mi ukaže. Božja volja naj se godi nad menoj, čudna so Gospodova pota. Težko se bom ločila od vas, vendar pa hočem vedno hvaležno serce ohraniti do očeta, ker so me dali toliko izučiti, da si bom lahko služila sama vsakdanji kruh.« 
XV. 
Ločitev. 
Ostalo je zdaj vse tiho celi mesec, da so se pozabile malo neumne besede. Konec mesca bila je ravno nedelja, – reče po obedi Primož svojemu sinu pričo Marte, da naj malo pri njima ostane, ker se mislijo nekaj sami pogovoriti. Ko so bili sami, spregovori Primož : "Glej Joža! star sem že in opešal sem, tvoja mati je tudi priletna, ne moreva več gospodariti, zato misliva vse posestvo tebi izročiti. Izgovorila si bova le, da nama boš dajal vsako leto potrebni živež, obleko in stanišče, saj dolgo nama ne bo dajati treba, slaba sva že oba. Zberi si tedaj nevesto, ki bo dobra žena in dobra gospodinja, da boš srečno živel v miru in edinosti, kakor sem živel jaz s svojo Marto." Joža odgovori pohlevno: "Oče! prav je tako, samo prosim vas odloga osem dni, da se premislim." Oče pravi: "Dobro, le premisli si, da mi poveš prihodnjo nedeljo, ktero si si izbral za nevesto; Bog naj te razsvetli!" – 
Odslej je Joža pridno gledal, kako bi Kortonici odkril svoje misli in želje. Komaj je našel med tednom nekega dne priliko, da sta bila sama. Pri tej priložnosti je sklenil doma razodeti, kar je že dolgo v sercu nosil in kar ni smel več prikrivati. Rekel jej je: "Kortonica! sama sva zdaj, nihče naju ne vidi in ne sliši, povedati ti hočem, kaj so mi oče skrive naročili, namreč, da mi mislijo posestvo in gospodarstvo izročiti, pa ukazali so mi tudi, da si moram poiskati nevesto in jim jo naznaniti. Povej mi, Kortonica, bi li ti htela mene vzeti, najrajši bi se s teboj zaročil, druge pa ne maram nobene." Kortonica mu na to odgovori: »Pač škoda se kaj takega meniti, saj boš morda vedel, da bi oče nikoli v to ne privolili. Pa če bi bili oče tudi s tem zadovoljni, jaz bi ti sreče ne prinesla k hiši; saj vidiš, kako me sovraži vsa soseska, nihče bi ne hotel potlej z nama govoriti, kjer pa prijaznosti ni s sosedi, gre vse navskriž. Zato bom morala jaz od hiše, tega sovraštva ne morem več prenašati. Rada bi te storila srečnega, pa vidiš, da mi je čisto nemogoče. Poišči si druge neveste." 
Naglo so minili dnevi premislika, prišla je nedelja in povedati je moral Joža, ktero nevesto si je izbral. Po obedu ga Primož po nevesti popraša. Joža pravi: "Le eno poznam, s ktero bi mogel biti srečen, pa vem, da ne bo iz tega nič. Pervič bi vi ne bili zadovoljni, drugič pa ne vem, ali bi se ona dala pregovoriti, ali ne. Izbral sem si našo Kortonico za nevesto." – Primož se je premagal, da se ni razserdil nad sinom, ampak oberne se proti Marti in mirno reče: "Vidiš, stara, kaj sem ti pravil, pa mi nisi htela verjeti!" Proti Jožetu pa reče: "Ne zamerim ti, da si si izbral Kortonico za svojo nevesto, ker ona je res dobra, pridna, pametna in pobožna, utegnila bi biti dobra gospodinja. Da bi je jaz ne bil poznal, ne bi bil potrosil toliko denarja za njen poduk. Pri vsem tem ti pa povem, Joža, da tega nikoli ne dovolim, in tudi dovolil ne bom. Ne bom ti branil, če si izbereš revno dekle, če prav bi na naše reči lahko veliko priženil. Kortonice pa nikakor ne k hiši, po nji bi zgubila svoje dobro ime, kdo ve, kdo in kaj je bil Kortonici oče? Tudi je ona ciganskih staršev, kar je vsem predobro znano, zato jej pravijo ciganka. Nečem, da bi pri moji hiši ciganje in ciganke gospodarile, smejali bi se nam vsi sosedje in znanci, in to po pravici." Na te resnične očetove besede Joža pravi samo to-le: "Oče! dobro veste, da vas žalil nisem nikoli, ubogal sem vas vselej, ubogal bom vas tudi zdaj, ker mi ne dovolite zaročiti se s Kortonico, povem pa naravnost, da se zaročil z drugo nobeno ne bom." Oče reče na to sinu: "Pojdi hitro in povej Kortonici, da le tri dni sme še pod našo streho biti, četerti dan boš napregel in jo peljal v Celovec, tam naj si bo službe poiskala. Dosti je že stara in toliko že zna, da se lahko sama preredi, jaz jej nisem več nič dolžen, svojo obljubo sem spolnil." Joža pove Kortonici to očetovo povelje, ona mu pa na to mirno reče: "Meniš, da si mi kaj novega povedal; dobro sem vedela že pred, da bo taka z menoj. Prosim te, Joža, pojdi k očetu nazaj in povej jim, da nisem k smerti obsojena hudodelnica, kteri dajo tri dni odloga, da se na zadnjo uro pripravlja, zato ne čez tri dni, ampak prec jutri grem od hiše. Nocoj bom še lahko spravila svoje reči skupaj. Jutri pa, če me ti pelješ, ljubo mi bode; če pa ne, druzega bom najela. 
Primož je bil s Kortoničinim sporočilom zadovoljen, zato reče sinu, da naj še danes pripravi voziček, da jo bo jutri peljal proti Celovcu. – Zadnjo noč v Primoževi hiši ni Kortonica nič spala; ko je pospravila in zvezala skup svoje reči, pokleknila je k molitvi, milo se je jokala, kajti strašile so jo misli, kakošna jej nek bode prlhodnjost. Ne bi si bila pred kdaj mislila, da ji bo tako težka ločitev. Rekla je sama proti sebi: "Bog zna, kako se mi bo godilo pri tujih ljudeh. Pa naj bo vse k božji časti, saj tolažijo me besede dobre Marte, da imam najboljšega očeta v nebesih, in da najboljša mati mi je Marija." 
Kmalo je prešla noč, napočila je zarja zadnjega jutra za Kortonico v Primoževi hiši. Poklicana k zajtreku gre vsa že napravljena za pot, bila je zelo žalostna in objokana. Molče povžije, potem pa stopi k Primožu in z milim glasom reče: "Dragi moj oče! Prav lepo se vam zahvalim, da ste me imeli toliko časa pri hiši, posebno pa zato, ker ste imeli toliko stroškov zarad mene. Dokler bom živa, iz serca vam bom za to hvaležna; zvesto bom molila za vas. Odpustite mi, če sem vas kdaj razžalila, mislim da radovoljno nisem vas nikdar, povem pa, da sem čisto nedolžna, česar me ljudje dolže. Zdaj grem, prav grenka mi je ločitev; zdi se mi, kakor bi šla v smert, saj vi ste bili meni vse. Bodite zdravi, in sreča naj bo pri vaši hiši!" Molče jo posluša Primož, vendar mu solze igrajo v očeh, potem reče ves ginjen: "Ljuba moja! iz serca sovražil te nisem nikoli, da pa od hiše moraš, to tirjajo okolščine, dobro so ti znane. Prazna pa od hiše ne pojdeš, tu imaš sto tolarjev za doto od naše hiše. Pa tudi po svojem očetu imaš nekaj dobiti. S pomočjo pisma, ki mi ga je izročila tvoja mati, sem iztirjal za te naloženi denar, kterega je zdaj ravno 450 goldinarjev. Glej! lepo doto imaš, lehko si ž njo pomagaš. Pojdi zdaj srečno in Bog ti daj, da najdeš v kratkem svoje starše, kar si že dalj časa želela. Ako jih najdeš, postrezi in pomagaj jim, morda potrebujejo pomoči. Boga ne zapusti, in Bog te bo vedno varoval. Zdaj mu Kortonica zadnjikrat poljubi roko in se mu še enkrat zahvali. Zelo ginljiva je bila ločitev Kortoničina od Marte. Obe ste iskali besed za slovo, ali niste jih mogli najti, vsak glas je bil vtopljen v žalost in solze. Molče ste se objeli, z vso silo je Marta komaj izihtila besedice: "Z Bogom, Kortonica, bodi srečna!" – "Srečni tudi vi," odgovorilo je dekle, da se je komaj slišalo. Tudi od hlapcev in od dekel se je Kortonica poslovila; vsakemu je segla v roke ter ga prosila, da naj jej odpusti, če ga je kdaj razžalila. Vsedla se je potem v voziček, ki je kmalo ž njo odderdral proti Celovcu. Z žalostnim sercem se je še enkrat ozerla na Primoževo hišo, ki je naglo zginila izpred njenih oči. Dolgo so gledali domači za njo, nekteri so jo v resnici težko zgubili; nekterim je pa očitala vest, ker so preganjali nedolžnost, kesali so se tega morda, ali popraviti se ni dalo več. 
Na poti reče Joža Kortonici: "Le eno željo sem še imel, in ta je bila, da bi se s teboj zaročil. Ali oče mi tega ne puste, zato bom moral tebe pozabiti, druge pa iskal ne bom, kolikor zdaj mislim. Tebi pa Bog daj srečo, kjerkoli boš. Radoveden sem, kako se ti bo godilo; zato bi rad, da bi mi kdaj pisala, pa ne bom te za to prosil, ker vidim, da mora naša ločitev popolnoma biti; je že božja volja tako. V Celovcu te bom izročil svojemu prijatlu tergovcu K., da ti bo službo poiskal, če si s tem zadovoljna." Na to mu Kortonica reče: "Lepo se ti zahvalim za tvojo prijaznost proti meni, zelo mi je ta sladila grenko življenje zadnjo leto v vaši hiši; Bog te poplačaj za to! Veš kaj pa Joža, v Celovcu si ne mislim službe iskati, preblizo sem tu domu, nevošljivi jeziki me lahko tudi tu dosežejo. Kdo me bo imel v službi, če se te opravljivci in opravljivke vaše vasi čez-me spravijo? Šla bom daleč po svetu, kjer me nihče ne bo poznal in nič vedel od mene. V rokah imam vsa potrebna pisanja, zato bom šla lahko brez strahu, kamor se mi bo zljubilo." – 
Joža pripelje Kortonico v Celovec, ter jo izroči svojemu prijatlu rekoč: "Glej, dragi prijatel! pripeljal sem ti sestrico Kortonico, preskerbi jo z vsim potrebnim, dokler bo pri tebi; povernil ti bom vse z veseljem: Ker pa ona nima veselja, da bi ostala v Celovcu, če bi se jej tudi dobra služba primerila, prosim te, da jo prepelješ kam naprej, saj hodiš daleč okoli po kupčiji." "Prav tako," pravi na to tergovec K., težko se tukaj dobi dobra služba za tako mlado deklico. Čez dva dni grem v Gorico, če je bo volja, lahko prisede k meni na voz, in kmalo bo v Gorici. Tam se ji bo gotovo kaka služba primerila." Zelo je bila Kortonica tega vesela, ker je vedno želela priti v Gorico in tam poprašati po svojih pravih starših. 
Primožev Joža se je kmalo moral domu verniti, ker ga je čakalo doma dosti dela. Ni mogel tedaj čakati da bi se Kortonica v Gorico odpeljala. Poslovil se je torej pred od nje. Prav ginljiva je bila ločitev. Serčne pozdrave je poslala Kortonica po njem do Primoževih. 
XVI. V službi. 
Še tisti teden se je odpeljal tergovec K. s Kortonico v Gorico. Prišedši v gostivnico, poprašata kje bi se kaka služba dobila. Kerčmar pravi: "Ravno sinoč je bila pri meni neka plemenita gospa"; vprašala me je, ali vem za kako mlado žensko iz Kranjskega ali pa iz Koroškega, prec bi jo rada v službo vzela. Vendar pa jaz v to službo nerad svetujem; kajti ta gospa mora kaj sitna biti, ker ima vsako leto več dekel, nobena ti ne preterpi leta. Res dobro plača, pa je neki tudi neskončno huda, zato nima zdaj nobene dekle." Kortonica pravi: "Naj bo huda, kakor hoče, eno leto bom že prebila pri nji, če me sama po sili ne spodi iz službe. Če prav derva seka na meni, bodem že poterpela." – Le počaki tukaj, grem poprašat gospe, če ni še druge dobila; kmalo pridem nazaj in ti povem, kaj in kako," pravi kerčmar in gre k gospej. Kerčmar prec pride nazaj in veli Kortonici, da naj gre kar precej k gospej. 
Gospa bistro pogleda Kortonico od glave do nog; bila jej je všeč. Gospa jo popraša, od kod da je doma in kaj vse zna. Kortonica jej pove ob kratkem vse resnično, kar jo je vprašala. Gospa jej potem pravi, če hoče pri nji služiti, da bo imela vsak mesec pet goldinarjev plačila, in če bo pridna, še pogosto zraven kak dar. Kortonica pravi, da je s tem zadovoljna in bo stopila v to službo, tudi obljubi, da sI bo prizadevala gospej vselej vstreči. Na to ji reče gospa: "Povem ti pa, da boš morala biti poterpežljiva; veš, ljudje pravijo, da sem sitna, da sem huda in da mi nihče ne ustreže. Spoznam, da imam svoje misli in želje; pa jaz vsakemu dobro plačam, ki je moji službi, zato pa tirjam tudi, da mi mora delati, kakor jaz hočem. Povem ti tedaj, rada stori vse na tanko, kar ti bom ukazala, in tiho bodi, če bom nad teboj vpila, jezikanja in odgovarjanja jaz kratko malo ne terpim. Zdaj pojdi, prinesi, kar si pripeljala seboj, danes še stopiš v mojo službo." 
Kmalo je Kortonica prenesla svoje reči, kjer je njena gospa stanovala. Pervi dan jej ni dala nobenega dela, ampak rekla jej je: "Pojdi po mestu pogledat, zakaj potlej ne boš mogla dosti okoli hoditi, danes se naglej, da le do večera prideš domu." 
Kortonica stori z veseljem, kar ji ukaže gospa. Ludno se ji je zdelo vse, saj ji je bilo vse novo. Najhujše ji je bilo, ko je slišala ljudi govoriti, pa jih nič razumela ni, da-si je laški že precej znala. Mislila si je: "Kakošen jezik nek govore tukaj, ker dosti besedi ne razumim, kako bom vendar mogla med njimi živeti, ker se moram ž njimi pogovoriti. Pa saj se bom lahko še naučila, česar zdaj ne znam, saj sem še mlada." Tako premišljevaje je hodila počasi iz ulice v ulico, iz terga na terg, kar sreča pred veliko farno cerkvijo neko ženko tudi mlado, ki se ji je pa prav znana zdela, zato jo kar slovenski nagovori: "Povej mi povej, kako se pravi pri tej cerkvi?" Druga vesela slišati domačo besedo hitro odgovori : "To je farna cerkev sv. Ignacija na Travniku." Potem jo pa vpraša, odkod da je doma, ki zna slovenski. Kortonica ji pravi: "Iz Koroškiga sem doma, pa sem prišla služit v Gorico." Druga reče: "Tudi jaz sem prišla iz Koroškega in služim tukaj." – Iz ktere vasi si pa prav." – "Iz Borovelj." – "Jaz tudi iz Borovelj!" "Zato si se mi tako znana zdela, da sem te slovenski nagovorila." Zdaj ste se še-le spoznali in do dobrega pogovorili. Obljubili ste se obiskovati ter ste postali prijatlici. 
Dan se je nagnil, večer se bliža; Kortonica hiti domu, boji se zameriti svoji novi gospodinji. Ko pride domu, sprejme jo gospa prav prijazno in jej reče: "Kortonica, danes te ne bom silila še k nobenemu delu; tu imaš večerjo, potem se pa spravi spat, da se počiješ, vem da si trudna. Kortonica poljubi gospej roko in ji voši lahko noč, potem pa poje svojo večerjo in se spravi spat. 
Drugi dan vstane Kortonica prav zgodaj, da svoje reči v red spravi, potem pa skuha zajterk; prav zadovoljna sta bila ž njim gospod in gospa. Po zajterku pride gospa k nji in ji reče: "Vsedi se in poslušaj, kaj ti bom povedala, kako se moraš obnašati, ako hočeš, da boš ostala v službi pri meni. Vsaki dan boš morala zjutraj že ob štirih vstajati. Ko se napraviš, poklekni in odmoli svojo jutranjo molitev. Potem boš morala šivati do šestih, potlej je sv. maša, k sveti maši pa moraš iti vsak dan. Potem boš skuhala zajterk kakor danes. Po maši pa ne smeš nikoli nikamor; dobro vem, koliko časa maša terpi. Ko boš postelje postlala in prah pobrisala ter pomedla, pojdeš, kamor te bom poslala. Domu prišed boš pa kosilo pripravila, kakor ti bom vsak dan posebej rekla. Ko boš po kosilu pomila in pospravila boš šivala ali pa nogovice pletla po leti do petih, po zimi do štirih; potlej pojdeš pa večerjo kuhat, po večerji pa boš spravila vse v kraj in se potem spat vlegla. Tako bo moralo biti vsak dan. Ali si si zapomnila?" – "Dobro, skušala bom vam vedno ustreči." 
Dobro je bilo, vse je šlo po sreči pervi mesec. Gospa je bila s Kortonico prav zadovoljna. Drugi mesec je pa že jela gospa nad deklo godernjati zavoljo vsake najmanjše reči. Ni skoraj minilo dneva, da ne bi je gospa ozmerjala in okregala. Ni ji kmalo kake reči prav storila, vsako reč je grajala. Pri vsem tem je pa gospa še včasih kako Kortonici za uho priložila. Voljno je dekle vse te težave preterpela. Vedno poterpežljiva ni odgovarjala gospej nikoli kake besedice. Mislila si je, saj bo minulo, leto bo poteklo; pa pojdem drugam v službo. Vsi so občudovali poterpežljivo Kortonico, ker zdavnej že ni ostala nobena dekla tako dolgo, kakor ona. Da-si je bila gospa res grozno nevšečna, sitna in huda, vendar jo je jeza naglo minula. Kedar je gospa Kortonico vdarila, bila je prec dobra; komaj se je še okoli obernila, stopila je takrat h Kortonici in ji rekla: "Ne zameri. Veš, prenaglila sem se, preveč sem nagle jeze. Na tole, da ne boš huda." Pa ji je dala srebern tolarček. 
Najhujši dan za Kortonico pa je bil sv. Jakoba dan, to je tisti dan pred sv. Ano. Po zajterku pokliče gospa Kortonico k sebi ter ji reče: "V štacuno pojdeš in boš kupila kave in sladkorja, pa tudi skusi dobiti prav dobrega mleka. Denarja imaš tu, mislim, da bo še kaj ostalo. Veš jutri je sv. Ane dan, moj god bo, zato bodo popoldne k meni hodile gospe sreče vošit; ker pa vem, kako rade dobro kavo serkljajo, skuhala jo boš ti popoldne ob štirih za kakih šest ali sedem gospa." – 
Ko so se jele gospe shajati, zakuri Kortonica in pristavi k ognju kavo in mleko; ali žalibog, kako je bila nesrečna pri tem opravilu. Ravno je mislila veliko poleno na ogenj priložiti, kar ji pade iz rok in ji preverne mleko in kavo, da je na vseh straneh od ognjišča teklo. Rada bi tekla Kortonica kupit druge kave za svoje denarje, toda med vrati jo sreča gospa in jo vpraša, ali je že kava gotova. Kortonica vsa preplašena pove, kaj se ji je primerilo. Tedaj popade raztogotena gospa železne kuhinjske klešče in vdari Kortonico z vso močjo po glavi, da je precej omedlela; kri jej je tekla iz glave. Gospa začne vpiti in klicati na pomoč. Gospe prilete v kuhinjo gledat, kaj se nek godi tukaj. Ko vidijo ranjeno Kortonico, djale so: "Zdaj, zdaj bo umerla, naglo jo denimo na posteljo in pošljimo po duhovnega, da bi jo v sv. olje deli, – tudi po zdravnika bi bilo dobro, morda še ni vse zamujeno." – Vse so tako storili. Kmalo sta prišla zdravnik in duhoven. Deli so jo v sv. olje, zdravnik pa je skušal kri ustaviti; vendar nekaj težko mu je bilo to delo, ker je bila rana velika, lasje so mu pa celo na poti bili. Odrezati jih je moral, da je rano zavezal. Vsa kervava je bila postelja, na kteri je ležala Kortonica, ki se do druzega dne ni zavedla. Prav pogosto jo je obiskoval zdravnik. Gospa pa ni nikomur povedala, da je ona njo tako zelo vdarila, rekla je le, da je Kortonici slabo prišlo in ko je padla se je tako hudo pobila. Zdravnik jej pa reče: Gospa! ne govorite tega, vsak lahko pozna, da človek, ki pade, se ne pobije verh glave, ampak kjer si boodi na kaki strani." Gospa pravi zdravniku: "Lepo vas prosim, ne pripovedujte tega nikomur, ampak le skerbite, da se ozdravi Kortonica, če ne, že vidim, imela bom težek odgovor." Zdravnik pa pravi: "Gospa! štirnajst dni poterpite; povedal vam bom potlej, kako bo s Kortonico, za zdaj pa, kolikor je v moji moči, prizadjal si bom, da bi jej bolje bilo." 
Peti dan, ko pride zdravnik Kortonico obiskat, najde jo samo, vpraša jo, kako jej je kaj? Kortenica pravi: "Boljše mi je, mislim, da ne bo nič hudega, jutri bom skušala že vstati in opravljati svoja dela." "Tiho bodi, da ti je boljše," pravi ji na to zdravnik, "deset dni moraš še v postelji biti, povedal sem že gospej. Nič se ne boj, tvoja rana ni nevarna, nobenih hudih nasledkov ne bo, popolnoma boš ozdravela. Gospej pa sem zato rekel, da bo težko kaj s teboj, da sem jo malo ostrašil, da ne bo tako neusmiljeno ravnala ne s teboj in tudi ne s kako drugo deklo." Kortonica je tedaj morala še štirnajst dni ležati, pa saj je bila tudi počitka potrebna, močno je bila oslabela. Lepo jej je stregla gospa, in drugo deklo je dobila za ta čas, ko je Kortonica ležala. Ko je pervič vstala, prinese jej gospa lepo novo oblačilo za dar in ji reče: "Kortonica, nikar mi ne zameri, ker sem ti napravila take bolečine, prenaglila sem se, saj te nisem mislila tako zelo vdariti, moja nagla jeza je tega vzrok, odzdaj pa le brez skerbi bodi, nikdar več te ne bom." 
Odslej je bila Kortonica v lepem miru, nikoli besedice jej ni rekla gospa. Šla je, kamor je htela in če se je še tako dolgo zamudila, nikdar ni bila huda gospa zategadel; vesela je bila, da je ozdravela. Med tem je imela Kortonica lepo priliko po svoji pravi materi popraševati, vendar pa ni mogla nič zvedeti. Samo toliko je zvedela, da sta Anton in Kortona nekemu ranjenemu gospodu in neki gospej v Salkanu stregla, in da sta šla potem nekam na Laško; kam pa prav, tega nihče ni vedel povedati. 
Kortoničina prijateljica je že pred kresom Gorico zapustila, služila je zdaj v Terstu. Ko je zvedela, kako velika nesreča se je Kortonici pripetila, pisala jej je to-le pismice: 
Serčna prijatlica! 
Zelo sem bila žalostna, ko sem zvedela, da te je tvoja huda gospodinja zelo ranila; svetujem ti zato, da pustiš službo, prec ko moreš. Pridi k meni v Terst, dobila ti bom tukaj kmalo dobro službo, ktera ne bo tako težavna, kakoršno joi maš zdaj; tudi terpela ne boš toliko, plačilo pa boš veliko bolje imela. Da bi bila jaz tako podučena, kakor si ti, lahko bi že zdavnej dobila prav dobro službo. Prav lepo te prosim, stori kakor sem ti svetovala. Težko te pričakuje Tvoja zvesta prijatlica Marija M. 
V Terstu 25. velikega serpana 18**. 
To pismo Kortonica dobro spravi in nič gospej ne pove, kakošen nasvet je dobila. Ko je še šest tednov manjkalo do konca leta, ktero je. Kortonica služila v Gorici, odpovedala je gospej svojo daljno službo ter jej rekla, da naj si druge dekle poišče. Gospa se zavzame nad to odpovedjo in pravi: "Kaj, ali res mislip iti preč in me zapustiti? Vsaj še eno leto bodi pri meni, rada ti primaknem nekoliko k tvoji letni plačI." Gospa! ne zamerite mi, ne morem več ostati pri vas, služba ta je pretežavna za-me, preveč moram terpiti. Od takrat, ko ste me tako zelo po glavi vdarili, me zmeraj glava boli, menim, da ne bom več popolnoma zdrava. Prisiljena sem kake bolj lahke službe si poiskati, zato se bom obernila proti Terstu." Gospa reče: »Kortonica! silno rada bi te še imela; ker pa le nočeš ostati, siliti te ne morem, svetujem ti pa, da v Terst ne hodiš." – »Zakaj ne?" – "Zato, povem ti naravnost in odkritoserčno: ti si prav čedna zala deklica, velika nevarnost bo za te v Terstu, veliko je tam nevarnih prilik, tam je veliko zapeljivcev in nesramnih gerdunov, škoda za te, če se ti primeri kaj napačnega." – »O gospa! tega se pa ne bojim. Kdor hoče hudoben biti, ta je lahko hudoben v Gorici, v Terstu in drugod; kdor hoče pa pameten biti, lahko je to povsod. Varovala se bom z božjo pomočjo vsake napake; v tovaršijo pa ne hodim tako že v nobeno. Pozabila ne bom nikdar besedi svoje matere. Te besede mi vedno done v ušesih, varovale me bodo vsega hudega." 
Kmalo je preteklo še zadnjih šest tednov Kortonici v goriškem mestu. Zadnji dan je spravila svoje reči skupaj in se lepo poslovila od gospe. Sedla je na voz, kterega je gospa sama najela in s svojimi denarji plačala. Srečno se je pripeljala k svoji prijatlici v Terst. 
XVII. 
Vožnja po morji. 
Ni bila še Kortonica štiri cele dni pri svoji prijatlici v Terstu, že zve, da je neka baronka prišla iz Benetek, ki bi rada pri tej priložnosti deklo v Terstu dobila. Prec se napravi Kortonica, gre k nji in se jej ponudi v službo. Ko je baronka zvedela, kaj vse to dekle zna, prec jej je všeč bila; obljubila je Kortonici deset goldinarjev na mesec plače ter jej rekla, naj še tisti dan prenese svoje reči v njeno stanovanje, ker drugi ne bo imela časa za to; veliko drugega bo imela opraviti, morala bo namreč pomagati baronki njene reči spravljati, ktere misli drugi dan ob devetih zjutraj s seboj po morji v Benetke odpeljati. Kortonica je obljubila, da bo vse tako storila, kakor jej je naročeno. 
Drugi dan se je Kortonica pri vkladanji oblačil in drugih reči tako umno obnašala, da se je baronki že pervi dan zelo prikupila. Ko je bilo vse spravljeno, pošlje baronka po nosača, da bi Kortonici pomagal na ladijo nesti, ker za-njo je bilo pretežko. 
Sešlo se je na ladiji že čez petdeset popotovavcev, kteri so bili namenjeni v razne kraje. Vsak se je vsedel, kamor se je hotel, blago popotnikov pa je bilo shranjeno na posebnem kraji. 
Ko odbije ura devet, začne se ladija majati in odmikati Terstu. Od začetka gre le po lahkoma, potem pa čedalje hitreje in hitreje, tako da ob desetih že Tersta nikjer ni bilo videti. Bilo je lepo vreme, nobena sapica ni pihljala, morje pa pokojno; kar nič se ni gibalo, da-si tudi je malokdaj popolnoma mirno. Vodja ladije reče svojim popotovavcem: "Gospoda moja! pripravite se, danes bomo imeli hudo vreme, predno prijadramo v Benetke. Po večletni skušnji sem zapazil, da vselej po prav veliki tihoti morja kmalo nastopi huda ura." K 
omaj je odbila enajsta ura, že se prikažejo na podnebji grozno, černo-sivkasti oblaki; kmalo je bilo pooblačeno vse. Da-si je bilo okoli poldne, bilo je vendar temno kakor v mraku. Dež je jel liti, kakor bi bil kdo iz kake posode vlival, zraven se pa bliskalo, kakor bi bilo vse v ognji; strašno je germelo in treskalo, vrelo je morje ko krop v kotlu. Zdaj privihra močen, hud veter, velik vihar, strašen vriš in piš, tako znana vertuna, da so vsi popotniki kot pred smertjo trepetali v ladiji, ki se je zibala ko orehova lupina na vodi. Taka nevihta je bila, da so vsi jokali in molili na ladiji; taki so molili, ki morda pred nikoli niso križa storili. Vsim se je zdelo, da jim zadnja poje. Vodja ladije je rekel: "Več let se že vozim po morji, pa take nevihte še nisem doživel, kakor je ta." Veliko so si prizadevali brodniki, da bi ladijo vstavili, toda ni jim bilo mogoče: namesti proti Benetkam, gnal jih je vihar proti Dalmaciji. Zelo so se bali, da ne bi zadeli na kako drugo ladijo, kajti vse bi se zdrobilo, in težko bi jo bil kdo živ odnesel. Tudi so bili v nevarnosti, da bi jih ne bil vihar z vso naglostjo proti suhemu vergel; vsa ladija bi se bila razbila in vsi bi bili potonili. 
Naglo se bližajo Dalmaciji, že ugledajo imenitno mesto Kotar. Vsi se tresejo, kajti bili so v očitni smertni nevarnosti; videli so, da se mora ladija razrušiti, če jih vihar z vso močjo k suhi zemlji verže. – Dalmatinsko mesto Kotar je obdano z visokimi gorami, torej vihar ni imel več tolike moči, ko na planem morji. Brodniki so si veliko prizadevali, da bi ladijo vstavili, predno bi še kam zadela. Prav težko jih je to stalo, vendar so srečno priveslali v luko kotarsko. Hitro so jim prišli ljudje po pomoč s čolniči, da so je pobrali iz ladije in je na suho prepeljali. Šli so v mesto, in so se potaknili, kamor se je kdo mogel; vse gostilnice jih je bilo polno; zelo so bili veseli, da so še pri življenji ostali; vse je hvalilo Boga. Med tem pa vihar ni še pojenjal, cele tri dni je še razsajal. Podoba je bilo, kakor bi se bil pekel odperl in sperle se vse podzemeljske moči in se vojskovale med seboj. Mirno so tičali popotniki po hišah, še prikazati se na ulici ni bilo varno zarad silnega viharja. 
Naša baronka je dobila stanovanje za-se in za svojo deklo Kortonico v neki gostilnici. Zraven nju je imel sobo že prileten gospod, ki je bil tudi iz Benetek doma, pa se z baronko ni prav nič poznal, kajti Benetke so silno velike; ne poznajo se tam vsi prebivavci, kakor se poznajo kmetje v kaki še tako veliki vasi. 
Kmalo se je baronka seznanila s svojim someščanom; živi so bili odslej pogovori med njima, pa saj so bili potrebni zarad dolgega časa. 
Zvečer reče gospod baronki: "Milostljiva baronka! ali bi vi meni dovolili, da bi vaša dekla stregla tudi meni? Jaz ne potrebujem velike postrežbe, pa tudi mislim, da to tako ne bo dolgo terpelo, kmalo morda odjadramo proti domu." Baronka pravi na to: »O prav veseli me, ako vam morem kaj postreči; le ukažite jej, česar boste potrebovali, vse vam mora storiti, kakor meni." 
Še tisti večer gre Kortonica k gospodu in ga vpraša: "Kaj boste ukazali? Pri svoji gospej sem opravila vse, zdaj so mi pa rekli k vam iti." Gospod pravi: "Druzega ne, kakor da mi malo posteljo popraviš in nekaj vode prineseš." Kortonica vse to z veseljem opravi in sicer tako urno, da se je gospod čudil. Ko vse opravi, voši gospodu lahko noč in steče ven; tresla se je na vseh udih, čudni, nezapopadljivi čutljeji so se jej gibali v sercu. Celo noč ni zatisnila očesa, premišljevala je, kaj neki pomenijo ti posebni čutijoji. Drugo jutro, ko opravi vse pri gospej, gre zopet k gospodu, voši mu dobro jutro in pohlevno vpraša, kaj ima storiti. Gospod jej da oblačila izkertačiti in čevlje osnažiti. Urno opravi vse to Kortonica. Predno gre, poljubi gospodu roko, pa se zopet vsa trese. Gospod pravi: "Kortonica! povej mi, ali si zdrava? Gotovo si bolna, ker se tako treseš pri tacih letih." – »O gospod žlahni! zdrava sem prav dobro, najmanjše bolezni ne čutim na sebi, samo kadar vam roko poljubujem, se vselej tresem. Bog ve, kaj to pomeni; vedno premišljujem, pa ne uganem vzroka tega." Gospod pravi: "Eh to dela mlada kri, samo od sebe bo to prešlo, ko prideš med ljudi in boš bolj priletna." 
Četerti dan je bilo lepo prijazno vreme, svitlo je sijalo rumeno solnce, popolnoma se je umirilo morje. Z veseljem so zapustili popotniki kotarsko mesto in se spravili na ladijo, ki je bila že za odhod pripravljena. Ob osmih zjutraj se jame ladija majati proti Benetkam. Ker je bilo vreme toliko prijazno, so večidel vsi popotovavci verh ladije ostali ter razgledovali široko morje in verhunce gora, ki so kakor bi iz morja rastli. 
Naši nam bolj znani popotniki se vsedejo skupaj na neko klop in se razne reči pomenkovajo. Zlasti je vedela baronka dosti povedati o svojih ljudeh, kako zelo je bodo veseli, ker je toliko nevarnost srečno prestala. Tudi gospod je rekel, da tudi njega že težko čakajo doma. 
Da-si tudi sta bila gospod in baronka zelo zgovorna, vendar je jima zmanjkalo besedi. Zato se oberne gospod proti Kortonici rekoč: "Od kod si pa ti doma? Gotovo nisi Teržičanka, jezik te razodeva." – "Nisem iz Tersta ne, tudi sem bila tu le malo dni, prišla sem bila ravno iz Gorice." – "Tudi iz Gorice nisi doma, dobro vem, kako tam govore, več časa sem se že mudil v Gorici." – "Res tudi iz Gorice nisem doma, ampak veste iz Koroškega sem." – »Iz Koroškega!" začudi se gospod; "iz kterega kraja pa prav za prav?" – "Ne prav daleč od Celovca, v vasi, kteri se pravi Borovlje, kjer se govori le slovenski." – "Tedaj si Slovenka?" Se ve da sem." – Gospod zlo vesel reče slovenski: »Dobro mi je znan tisti kraj, prebival sem več časa tam, znam tudi slovenski, kakor vidiš." Ni se mogla Kortonica prečuditi nad lepo besedo slovensko, ki jo je govoril gospod. Pogovarjala sta se odslej le slovenski. 
Baronka je bila do zdaj Kortonici prav prijazna; kar je pa začela z gospodom govoriti slovenski, jela jo je postrani gledati in le malo je govorila. Gospod se pa se ne zmeni za to in reče Kortonici: "Glej, tvoji gospodinji ni vseč, da govoriva slovenski, ker ne razume; misli, da jo opravljava; vidiš, kako se gerdo derži? Povej mi, bi Ii ti hotla k meni v službo iti?" Kortonica pravi na to: "Prav rada bi služila pri vas, zato da bi vsaj včasi govorila mili materni jezik, pa pogodile sve se že z gospo; težko, da bi me izpustila.« – "Bomo poskusili." – Zdaj se oberne gospod proti baronki in jo prav prijazno nagovori: "Dobra gospa! nekaj vas bom prosil, kdo ve, ali me boste uslišali ali ne?" Baronka pravi: "Če je le v moji moči, kar me prosite, prav rada bom vam storila. Meni se dobro zdi, če mi kdo kaj ustreže; tako tudi jaz vsakemu rada postrežem, če mi je le mogoče; tedaj kakošne so vaše želje?" – »Prosim vas, gospa! pripustite meni vašo Kortonico, dal jej bom letnega plačila ravno toliko, kolikor ste vi jej obljubili. Vzel bi jo pa zato rad v svojo službo, ker je Slovenka. Z velikim trudom sem se naučil slovenskega jezika, drag mi je zdaj, saj me spominja najlepših let mojega življenja, ktere sem preživel na slovenski zemlji. Bojim se, da bi ga popolnoma ne pozabil, zato bi se s Kortonico rad včasih pogovarjal. Ko bi vi radi imeli deklo iz Tersta, pripeljal vam bom drugo. Večkrat grem v Terst, mnogo jih tam čaka na službo, izbral jo vam bom, kakoršno boste hotli." 
Baronka malo pomolči, potem pa spregovori tako-le: "Ne prepustila bi dekle komu druzemu, vam pa, ki sva domačina, jo že prepustim, pa le če je Kortonica sama s tem zadovoljna." Zdaj seže Kortonica v besedo in reče: "Ne zamerite mi milostljiva gospa, da vas tako naglo zapustim. Prav rada bi še pri vas ostala, če bi mi ne pustili; zdaj sem pa že rajš pri gospodu, ki zna slovenski." 
Ko ladija prijadra v Benetke, veseli šinejo popotniki v mesto. Tudi naši ljudje se poslove drug od druzega in se ločijo brez zamere. Ves vesel pelje gospod Kortonico na svoj dom. 
XVIII. 
Spoznanje. 
Ko pride gospod s Kortonico domu, razkaže jej svojo krasno hišo, pokliče kuharico in jej pravi: "Ker si se vedno pritoževala, da preveč terpiš, da ne moreš vsega sama opraviti, pripeljal sem ti pomočnico, ki ti bo pomagala v kuhinji, zakaj ona zna dobro kuhati. Kuharica pravi: »O žlahni gospod! prav lepo se vam zahvaljujem, ker ste mi pripeljali pomočnico. Da bi le to zalo dekle dolgo pri nas ostalo!" 
Že je bila Kortonica tri dni v svoji novi službi. Pomagala kuharici v kuhinji in na tergu pri skupovanji živeža, tudi je nosila jedi na mizo in pri jedi je stregla gospodi. Tretji dan jej reče gospod, ravno ko je po kosilu iz mize pospravljala, to-le: "Kortonica! pojdi zdaj z menoj v moje stanišče in me počaki tam, nekaj se imava zgovoriti." Kortonica stori po povelji. Kmalo pride gospod za njo in jej reče vsesti se za mizo. Gospod se ji vsede nasproti in reče: "Povej mi Kortonica zdaj vse na tanko, kar te bom vprašal. Najpervo te vprašam, kje si prazaprav doma?" – "Iz Koroškega sem, ne daleč od Celovca, iz Borovelj." – "Imaš še očeta, mater?" – "Ne zamerite mi, gospod! očeta nisem nikdar poznala, mati so me pa, ko sem bila šest let stara, pustili pri premožnih ljudeh, reklo se jim je pri Primoževih. Ti ljudje so me vzeli za svojo, lepo so ravnali z menoj, dali so me učiti vseh potrebnih reči; pa hudobni nevošljivi ljudje so me sovražili in niso pred odjenjali, da so me spravili od hiše. Kar so me mati pustili pri Primoževih, nisem jih več videla, ne vem tedaj, ali so še živi, ali ne." – "Kako pa je bilo tvoji materi ime?" – "Kortona." – "Ali pa veš morda tudi, kako je bilo staršem tvoje matere ime?" – "O vem se še spomniti: očetu je bilo ime Andrej, materi pa Hema." – "Ali si kdaj slišala ime svojega pravega očeta?" – "Mati so mi včasi pripovedovali, da so sosedje rekli mojemu očetu Lah, ker je bil iz Laškega; pisal pa se je, meni se prav zdi, Janez Garispoli. Eh! čakajte gospod, precej bom zvedela pravo ime. Na tej-le svetinjici je vrezano ime mojega očeta, le pogljte.« Pri teh besedah sname Kortonica sreberno svetinjico z vrata in jo da gospodu. – "Kdo ti je dal to svetinjico?" –– "Dali so mi jo mati, navezalii so mi jo na vrat, ko sem še prav majhna bila, in mi rekli, da jo moram vsak dan poljubiti, ker je na nji podoba Matere božje, tudi so mi večkrat djali, da v svetinjici vrezano ime mi more še kdaj kaj pomagati.« 
Gospod je že od daleč poznal svetinjico, da je ravno tista, ktero je dal Kortoničini materi pred svojim odhodom iz Koroškega. Ko je svetinjico v roke vzel, milo se je zajokal na glas; serčno objel Kortonico, poljubil jo na čelo in ji rekel: »Ljuba moja Kortonica! moja prava hčerka si ti in jaz sem tvoj pravi oče. Nič ne potrebujem več daljnega spričevanja, razodela mi je vse svetinjica. Glej, kako sva srečna, da se najdeva in spoznava po tolikih letih. Serčno sem želel po tej srečni uri, terdno sem pa vedno upal od Boga, da mi je bo dal doživeti. Res je tedaj, da Bog nikogar ne zapusti, ki na njega stavi svoje zaupanje. Čast in hvala njemu na višavah!« Pri teh besedah je tudi Kortonica jokala na glas; zdaj je šele razumela svoje občutke, ki jih je imela, ko je Garispolitu roko poljubovala. – "Glej Kortonica! več ne boš ti zdaj dekla, vedno boš na moji strani, saj si moja hči, z vsim potrebnim te bom preskerbel. Dokler boš živa, ne boš poznala več revščine. Sama ti mi boš stregla v moji zadnji bolezni in kedar umerjem, le ti mi boš oči zatisnila. Toliko ti pa povem Kortonica: Bog varuj, da bi ti komu povedala, da si moja hčerka. Kedar te bo kdo vpraša, zakaj te imam tako v časti, reci, da sva si nekaj v rodu. Drugači me ne smeš imenovati kot stric, jaz ti bom pa rekel strino. Ko bi ti povedala, da sem jaz tvoj oča, škodovalo bi meni in tebi na dobrem imenu." Kortonica z veseljem obljubi, da se bo ravnala po očetovih besedah. 
Drugi dan po jedi pokliče Garispoli kuharico k sebi in jej pravi: "Od zdaj zanaprej ne bo Kortonica več tvoja pomočnica v kuhinji, drugo bom dobil namesto nje. Kortonica tudi ne bo več stregla pri mizi, ampak ona bo sedela zraven mene pri jedi in streči jej bodo morali vsi, kolikor jih je pri hiši; zakaj do dobrega in za gotovo sem zvedel, da sva si prav blizo v rodu." 
Odslej je imela Kortonica svojo lastno lepo sobo; pri mizi je sedela poleg gospod Garispolita, ki ji jej posebno draga gosposka oblačila napravil. Dobra hrana, počitek, lepo oblačilo je storilo, da je bila Kortonica najlepše dekle v Benetkah. Obnašati se je pa znala, kakor bi bila že od mladih nog med gospodo živela; vse jo je gledalo, zlasti pa so jo zalezovali benečanski mladenči, vendar se pa Kortenica za vse te reči ni nič zmenila. Nikoli ni šla v kako ptujo hišo, še v cerkev ni hodila sama; spremil jo je ali oče, ali pa kuharica. Tudi doma je ni smel nihče obiskovati, ali pa ž njo se razgovarjati; nikakor ni tega terpela. 
Živela je tako Kortonica leto in dan v sreči in veselji pri svojem pravem očetu; vsega je imela dosti, česar je serce poželelo; pri tem pa ni pozabila Boga in svojega prejšnjega stanu; serčno je hvalila nebeškega očeta, ki se je je tako bogato usmilil. 
Pri neki priložnosti vpraša Garispoli Kortonico: "Povedi mi povedi, draga moja, ali bi se ti htela možiti?" – »O zakaj ne, če bi vam to všeč bilo, samo ne vem, kako bo kaj, ker ne poznam nobenega ženina" odgovori mu Kortonica. – "Je že to dosti, da vem zdaj, pride čas, bomo se pa še naprej zmenili." – Imel je pa Garispoli zraven drugih svojih služabnikov oskerbnika, pametnega zvestega mladenča, kterega je imel gospod rajši ko vse druge svoje podložne; ime mu je bilo Ludovik Fabiani. Tega je namenil Kortonici za ženina; kajti zapazil je, da se rada vidita, akoravno sta le pri mizi skupaj prišla, Garispoli je pa njune misli pri jedi njima iz oči bral. 
Bilo je neko nedeljo, ko reče Garispoli oskerbniku pri jedi, da naj potlej pri mizi ostane, ker se imata nekaj posebno važnega pogovoriti. Ko so drugi odšli in sta še sama pri mizi sedela, reče mu Garispoli: "Ludovik! dobro te poznam, da si najpridniši mojih služabnikov in zvest oskerbnik mojega premoženja; zato sem ti zaupal vse in prav sem to storil, mnogo si mi ti koristil, treba je tedaj zdaj, da se ti hvaležnega skažem. Veš, da imam tri hiše s štacunami, vse polne lepega dragega blaga. Eno teh hiš hočem tebi v last dati brez vsega plačila, če le dve reči spolniš, kteri si bom izgovoril. Perva je, da našo Kortonico vzameš za svojo ženo, druga reč pa je, da če se vzameta, v moji hiši ostaneta do moje smerti; z dodeljeno hišo pa stori, kar se ti zdi. Po moji smerti pa, če bosta lepo z menoj ravnala, dobita še kaj. Si li zadovoljen s to pogodbo, Ludovik?" 
Ludovik samega veselja ne ve kaj odgovoriti; on ne ve, ali je resnica, ali ga gospod le skuša, da bi zvedel njegove misli; zato reče ves ponižen: "Dobri moj gospod, moj dobrotnik! ne zamerite mi, ker se prederznem vas vprašati, ali je resnica, kar mi pravite, ali me le skušate?" Gospod pravi: "Popolnoma so resnične moje besede, v resnici ti želim pomagati v boljši stan, ker si bil vedno zvest služabnik, le povedi, ali si zadovoljen s ponudbo.« Ludovik poklekne pred gospoda, prime ga za roko in mu jo poljubi. S solzami v očeh hoče nekaj govoriti, pa zaverne ga gospod z resno besedo rekoč: "Hitro vstani, le pred Bogom se kleči, ne pred človekom." Ludovik naglo uboga ter vstane, gospod pa mu reče, da naj urno pove svoje misli. Ludovik pravi: "Žlahtni gospod in dobrotnik! nikdar mi ne bo mogoče, da bi se vam zadosti hvaležnega skazal za tako dobroto; druzega nič obljubiti ne morem, vedno bom molil za vas, dokler bom živ. Da sem vam bil zvest in ves vdan, to je bila moja sveta dolžnost, to zapoveduje Bog vsakemu služabniku, saj sem imel zato vedno dobro plačilo. Da mi pa Kortonico v zakon daste, tega bi si jaz ne bil nikdar domišljeval; mislil sem, da je boste iskali bogatega ženina. Ponujate mi jo zdaj pa še sami; to je za me prevelika sreča. Tirjajte od mene, kar le hočete, v vsem sem vam na službo pripravljen. 
O ponudbi, katero je zdaj naredil Garispoli svojemu zvestemu služabniku, ni Kortonica nič vedela. Zato si je gospod mislil sam pri sebi: prezgodaj obetam, kajti kdo ve, ali bo Kortonica tudi zadovoljna z mojim skIepom, ali ne. Da bi zvedel, ali se bodo te reči po njegovih željah dale poravnati, pokliče nekega dne Ludovika in Kortonico k sebi ter pravi: "Ljuba moja strina Kortonica! Glej obljubil sem te v zakon svojemu zvestemu oskerbniku Ludoviku, ker ga poznam, da je pameten, pošten mladenič in tebe najbolj vreden. Obljubil sem mu eno svojih hiš, če se s teboj zaroči. Ker pa tega dozdaj nisem tebi nič razodel, iz vsega tega pa brez tvojega dovoljenja nič biti ne more, vprašam te tedaj zdaj, ljuba moja Kortonica, boš li htela se z Ludovikom zaročiti? Vedeti pa moraš tudi, da siliti te v zakon nihče ne more, tudi jaz te nikoli silil ne bom." 
Kortonica stopi zdaj k gospodu, prime ga za roko in jo serčno poljubi ter reče: »Predobri moj striček! prav lepo se vam zahvaljujem za toliko skerb, ki jo imate za me. Po vaši volji sem vedno ravnala; tako se tudi zdaj vam vsa vdam. Storite z menoj, kar hočete, z vsim bom zadovoljna; v tej stvari so pa še celo vaše želje tudi moje, zakaj prosila bi bila že tudi sama, da bi mi privolili Ludovika vzeti, ali bala sem se vam zameriti, ker reči bi znali: Glejte jo, komaj je k hiši prišla, in že se meni o možitvi. Iz serca ste mi tedaj govorili, lepa hvala vam za to in Bog vam poverni." 
Bil je Garispoli s temi besedami prav zadovoljen; veselje se mu je bralo na obrazu. Tudi Ludovika je še enkrat poprašal zarad ženitve ter mu rekel, da naj razodene razločno svoje prave misli. Ko je tudi Ludovik pokazal, da je s tem zadovoljen, pošlje Garispoli po bilježnika, da je naredil izročilno in ženitno pismo, zraven pa še druga potrebna pisanja. Vsi trije je podpišejo z lastno roko in v kraji je bila zaroka, treba jej je bilo le še poterditve sv. cerkve. Zato sta šla prec drugi dan ženin in nevesta k svojemu gospod fajmoštru, pokažeta pisma in prosita, da bi oklice zapisali. Fajmošter pravijo: "Vse je prav, precej bomo zapisali oklice; toda predno vaju okličem, morata pred opraviti izpraševanje, da pokažeta, ali sta zadosti podučena o keršanskih resnicah. – "Kdaj pa ukažete, da prideva?" – "Ker ravno utegnem, pa se bomo kar zdaj zmenili, če je vama všeč." – Zdaj pove Ludovik vse potrebne reči, na vsako vprašanje je dal dober odgovor, pokazal je s tem, da je bil dobro podučen v keršanskem nauku. – Zdaj reče nevesta fajmoštru: "Gospod, jaz znam tudi vse molitve, toda ne po italijansko, znam jih le po slovensko in po nemško." Gospod pa ni razumel nemškega jezika, še menj pa slovenskega, zato ni vedel nekaj časa, kaj bi storil. Kar malo pomisli in pravi: "Eh! počakajta, imam duhovnega pomočnika, ki zna dobro nemško, tega bom poklical." Zdaj stopi urno po njega in kmali ga je s seboj pripeljal. Zdaj je pokazala tudi Kortonica, da je prav dobro podučena v sv. veri. 
Brez zamude so zdaj gospod fajmošter zapisali oklice ter obljubili, da se bode prec prihodnjo nedeljo jelo oklicovati. 
Mnogo rok je imelo odslej v Garispolitovi hiši dela, silne priprave so se delale za svatbo. Sklenil je Garispoli poročni dan svoje hčere z velikim veseljem obhajati; rekel je napraviti veliko pojedino ter je na njo povabil veliko znancev in prijateljev od daleč in blizo. Bila je poroka odločena, da bo v nedeljo zadnjega oklica prec po veliki maši. 
XIX. 
Srečna svatba. 
Primerilo se je, da ravno tisto nedeljo, ko je bila Kortonica zadnjikrat oklicana, je poslal veliki tergovec Galvagni svojega kupčijskega učenca tirjat nekega dolžnika blizo cerkve sv. Jurja. Galvagni pravi fantiču: Nesi to pismo dolžniku, kakor ga kaže napis. Povej mu, če hoče denarje dati, da naj jih kar tebi da, zaupam ti jih, da mi jih boš gotovo prinesel; če ti jih pa izrečiti ne bo hotel, pazi dobro, kaj ti bo rekel, da mi potem poveš." Fant opravi vse zveto, kakor mu je bilo naročeno. Dolžnik mu reče: »Le pojdi domu in povej svojemu gospodarju, da bom v kratkem že sam prinesel denarje." – Fant gre mimo cerkve sv. Jurja, kar zazvoni k maši, bila je ravno deseta ura; misli si: "Glejte, nedelja je danes, pri maši nisem še bil, kako lepo priložnost imam zdaj-le." Rekši stopi v cerkev in je z vso pobožnostjo pri sv. maši. Po maši so bili oklici, fant pazi dobro, posluša zvesto, ker bil je zelo radoveden. Med drugimi sta bila oklicana tudi Ludovik Fabiani in Kortona J., doma iz Koroškega, zdaj že čez leto v Benetkah. 
Dobro si je fant vse to zapomnil. Komaj pride domu, že pripoveduje, kakošne oklice je slišal in reče vratarici Kortoni: "Danes so oklicovali neko nevesto, ki je tudi Kortona, kakor ste vi, pa tudi je doma iz Koroškega; gotovo ste jej kaj v rodu?" – Da si je bila Kortonica že čez leto v Benetkah, vendar ni še vedela mati za njo; zato se jej je to kaj čudno zdelo, kar jej je pravil fantič, mislila pa si je, morda je sreča prinesla ravno mojo hčerico v Benetke. Naglo je šla prosit svojega gospoda Galvagnita, da bi jej dovolil po kosilu iti k fajmoštru sv. Jurja. Tudi je prosila za svojega moža in za kupčijskega učenca, da bi ju ž njo pustil. Povedala mu je vse od oklicev, kakor jej je fant pripovedoval, ter je rekla, da ima upanje kaj o svoji hčerki zvedeti. Gospod Galvagni privoli rekoč: "Le pojte vsi trije in srečno pozvedite, povem vam pa, da drevi ob devetih morate biti vsi doma." 
Zdaj se napravijo vsi trije v najlepša oblačila in gredo ven. Dolgo dolgo morajo hoditi, predno pridejo do cerkve sv. Jurija. Fant pravi: "Tukaj je tista, kjer sem slišal oklice; kje pa je fajmoštrovo stanovanje, tega ne vem." Kortona vpraša nekega človeka, ki je blizo cerkve stal: "Prijatelj! povejte mi povejte, kje pa stanujejo gospod fajmošter?" Mož reče prijazno: "Le z menoj pojte, pokazal vam bom. – Glejte, v tej hiši so!" Kortona gre sama v hišo, Antonu in fantiču pa reče čakati pred hišo. 
Kortona sreča fajmoštra ravno na stopnicah; vprašajo jo gospod, kaj bi rada. Kortona pravi: "Ne zamerite, gospod oče, da vas motim, ker ste se ravno napravili iz doma." – "O nič hudega, le z menoj pojte, pomenila se bova hitro. – No, kaj bi pa rada?« – "Slišala sem, da ste danes imeli oklic neke neveste tujke z imenom Kortona? Ali bi mi ne hoteli povedati, odkod je prav nevesta doma, ker vem, da je morala imeti kerstni list?" Fajmošter pravijo: "Vse vam bom povedal.« Vzamejo oklicne bukve in berejo tako-le: »Ženin Ludovik Fabiani iz Benetek vzame Kortono J. rojeno v Borovljah na Koroškem." – Zdaj vpraša Kortona, kdaj bo poroka teh dveh zaročencev Je že bila po veliki maši ob enajstih" odgovore fajmošter. "Kje pa je tista hiša, kjer sta ženin in nevesta?" – »Ako bi radi videli ženina in nevesto, le pojte z menoj, ravno tje sem namenjen, ker sem povabljen tudi jaz, prijatla sva si s starim Garispolitom." Zelo je bila vesela Kortona tega povabila. Vsi trije gredo z gospod fajmoštrom. Ko pridejo blizo hiše, kjer so imeli svatbo, že zaslišijo krasno petje veselic in lepo godbo. Vsi so bili židane volje, to je bilo podoba že od daleč. Kortona reče gospod fajmoštru: "Gospod oče! lepo vas prosim, pojte vi sami gori in recite nevesti, da v veži čakata dva tujca, ki jo lepo prosita, da bi dol prišla, prav rada bi nekaj besedic ž njo govorila." – »O zakaj ne, to opravim prav lahko." Rekši gre prav urno gori in pove, kakor mu je bilo sporočeno. 
Nevesta Kortonica se nagne k ženinu in mu reče tiho: "Ljubi moj Ludovik! smem li iti doli pogledat tujcev in se pogovorit ž njimi; radovedna sem, kaj mi bosta povedala." Ludovik pravi: "Le pojdi, le pojdi, pa čakaj tudi jaz grem s teboj, tudi jaz bi rad vedel, kdo in kaj sta." – 
Ko nevesta pride v vežo, kjer sta stala Kortona in njen mož Anton, in jo mati ugleda, precej jo spozna, akoravno je veliko let ni videla. Nagovori jo v maternem jeziku: "Povej mi, Kortonica, ali me še kaj poznaš, ali nič?" – Kortonica bi ne bila spoznala svoje matere, ktera se je bila močno postarala in zelo spremenila, kar ni videla svoje hčere; ali materni glas vedno sladko doni v ušesu otroka, tako da se more spomniti na klicanje svojih staršev še čez veliko let. 
Kortonica objame svojo mater z velikim veseljem, ne da se odtergati od nje in jo vpraša z milim glasom: "Ljuba moja mati! kako ste zvedeli za-me, da ste me našli?" Kortona pravi: "Naredila je vse to previdnost nebeškega Očeta, ki v resnici nikoli ne zapusti svojih otrok." 
Ženin Ludovik stoji, gleda in se čudi; ne ve, kaj vse to pomeni, ker ni razumel nobene slovenske besede. Nevesta mu razloži vse in mu pove, da to je Kortona, njena mati, to pa Anton materni mož in njen očem. 
Naglo gre na to Ludovik v dvorano, kjer so bili svatje zbrani in se gostili, ter ukaže godcem v vežo. 
Z lepo godbo so spremili Kortono in Antona k svatom. Tu so posadili mater zraven neveste, Ludovik, ženin pa je oznanil vsem pričujočim, da je to nevestina mati. Antona so posadili pa poleg Garispolita, ki je bil ž njim že na Koroškem dobro znan. Kortona, ki je Garispolitu nasproti sedela, vpraša ga, ko je k besedi prišla: "No Garispoli, ali me še kaj poznaš?" – "Dobro te poznam, akoravno si se zlo postarala in spremenila." – "Pa veš, da sem jaz ravno tista Kortona?" – "Mislim da." – Zdaj mu Kortona pokaže sreberno svetinjico, ktero je dal Garispoli v Celovcu narediti za-njo, eno pa za Kortonico. Že od daleč je spoznal svetinjico, ter se prepričal, da je res mati nevestina pričujoča. Zdaj reče Garispoli: "Kortona! ne menimo se zdaj več o tem, drugikrat se bomo kaj več pogovorili." 
Ne konca ne kraja ni bilo zdaj pogovorov. Pripovedoval je drug drugemu, kako se jim je vse med tem godilo, kar so se zadnjič videli. Milo je bilo slišati mnogo žalostnih in veselih reči. 
Vsi so dobre volje bili, Dobro sladko vince pili; Hvalo vsi Bogu dajali, Da prijazno se spoznali. Prijatli hočejo ostati; Večkrat tud' se obiskati. 
