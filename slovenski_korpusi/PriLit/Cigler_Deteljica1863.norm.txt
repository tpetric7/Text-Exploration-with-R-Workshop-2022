DETELJICA ALI ŽIVLJENJE TREH KRANJSKIH BRATOV FRANCOSKIH SOLDATOV. 
Spisal Janez Cigler, fajmošter v Višnjegori na Kranjskem. 
Izdala družba sv. Mohora. 
Z dovoljenjem visokočast. Ljubljanskega in Krškega knezoškofijstva. 
V Celovcu 1863. 
Natisnil Janez Leon. 
Uvod. 
Kranjska dežela je bila od leta 1809 do leta 1813 pod francosko oblastjo. Gospodoval je v tistih letih slavni francoski cesar Napoleon. S silno vojsko pridere Napoleon leta 1809 v avstrijansko cesarstvo, vzame veliko zemlje avstrijanskemu cesarju, in tudi poglavitno mesto Dunaj ali Beč v svojo oblast dobi. Potem je bil med francoskim in avstrijanskim cesarjem mir narejen; in po pogojih tega primerja je prišla kranjska dežela cela, en kos hrovaške in en kos koroške Francozom v roke. Vse te tri dežele je ukazal Napoleon imenovati Ilirija. 
Napoleon je bil v vednih vojskah, zato je potreboval veliko soldatov. Tudi Ilirijani so mogli fante v soldate dajati. Leta 1812 je napravil vojsko z Rusom; v ta namen je brez števila soldatov vkup nagnal iz vseh dežel svojega cesarstva. Strašne trume soldatov vsake baže so se valile v poljsko deželo, iz poljske pa v rusovsko proti Moškavi, poglavitnemu mestu rusovskega cesarstva. K tej vojski je bilo tudi vzetih veliko Ilirijanov, ki so mogli iti z Rusom se vojskovat, pa malo jih je prišlo srečno nazaj. Nekateri so bili ubiti, večina njih je pa zmrznila v hudi rusovski zimi. 
Prvi del. I. 
Oče Jožef da tri sine v soldate 
Prav blizu Ljubljane je bil pošten mož v očitni službi, spoštovan od gosposkih in kmetiških ljudi, Jožef P. po imenu. 
Jožef P. je več let živel v zakonski edinosti srečno s svojo ženo Mico. Imela sta štiri zale in zdrave otroke, in vsi štirje so bili fantje. Prirastlu so ravno o tisti hudi francoski vojski in prišli k potrebni inoči. Naj starejši, Andrej po imenu, in za njim Luka sta bila ob enem k soldatom vzeta. Tretji rojen Jakob je bil šolar, bil je ravno v peto šolo stopil. Ko Jakob vidi, da sta mu dva brata že soldata, misli si: „Saj vem, da je ne unesem; drugo leto na vrsto pridem, mar grem letos sam. Kjer sta dva moja brata, bom pa še jaz.“ 
Preden se gre zapisat, nagovori tako le svojega očeta Jožefa: „Dragi moj oče! Dobro vem, da ste zelo žalostni, ker sta bila ob enem dva vaša sina, moja brata, k soldatom vzeta. Dobro vem, da boste še hujše žalovali, če vam povem, da tudi jaz mislim sam radovoljno se v soldate zapisati. Pa ljubi oče! le premislite, soldatom oditi mi ni mogoče, ker drugo leto že dosežem starost, da me pokličejo k soldatom; namest da bi drugo leto šel, grem raju letos sam prostovoljno, če vam je prav?“ 
Oče Jožef se zavzame in pravi: „Ljubi moj Jakob, kaj pa misliš? ali me tudi ti hočeš zapustiti? Dva tvoja brata sta zdaj soldata, po svetu pojdeta, Bog ve kam. Vem, da ju ne bom nikoli več videl; zdaj pa hočeš tudi ti mene, starega očeta in mater zapustiti. Vse svoje zaupanje sem v te stavil, zato sem te v šolo dal; zdaj oh! v taki hudi vojski greš k soldatom, v solzah prevelike žalosti se bom utopil.“ 
Jakob odgovori na to svojemu žalostnemu očetu: „Preljubeznivi moj oče! ne zamerim vam, da ste tako žalostni, zakaj kri ni voda. Tudi meni je težko pri srcu, da morata moja dva brata biti francoska soldata; ampak ker je božja volja tako, vedno mislim, mora že tako in dobro biti. Ravno iz ljubezni do svojih dveh bratov, mislim se sam v soldale zapisati, zato da ne bosta prav tako močno žalovala,— smilita se mi. Ker bomo pa vsi trije vkup, bomo eden drugega tolažili ali troštali. Brez vašega privoljenja, ljubi oče! vendar tega ne storim.“ 
Oče Jožef na te Jakobove besede omolči in premišljuje, kaj bi rekel. To tem svojemu sinu tako le odgovori: „Ljubi moj Jaka! žlahtno je tvoje srce; vem, da rad ne greš k soldatom, pa le iz ljubezni do svojih bratov to storiš, zato da boš videl, kako se bo njima godilo, in meni vse pismeno sporočil; pojdi tedaj v imenu božjem! Nerad te od sebe pustim; grozno žalost in veliko bridkost čuti moje očetovsko srce, vendar ker toliko ljubiš svoje brate, pojdi tedaj z njima. E! kjer sta ona dva, naj še ta bo!“ 
Drugi dan precej se gre Jakob P. v soldate zapisat, in prosi stotnika ali kapitana, naj ga dene ravno h tisti kompaniji, v kateri sta njegova brata, Andrej in Luka. Kapitan je v to prav rad dovolil, ker je bil Jakob zal fant in pa še šolar prostovoljno k soldatom prišel. Jakob se je kmalu privadil orožje sukati ali eksercirati; tudi se je kmalu francoskega jezika preučil, katerega je že v šoli malo znal. Postal je zato kmalu desetnik ali korporal. 
Vsi trije bratje ravno tiste kompanije Andrej, Luka in Jakob P. gredo s tisto strašno vojskino trumo francoskih soldatov, ki so zagrnili rusovske dežele kakor ropne tiče. Veselo so šli naprej vrli francoski vojščaki, ker so Rusi le vedno pred njim bežali in se njimi umikali, le malokdaj so se njim v bran postavili. Vsi trije bratje so šli vkup do rusovskega mesta po imenu Smolensk. V tem mestu zboli Andrej; mogel je iti v bolnišnico, ker ni več mogel naprej. Luka in Jakob jo mahata z drugimi tovarši vred proti Moškavi. 
II. Andrej P. bolnik v Smolensku, streže generala J. 
Andrej P. je v mestu Smolensk dobil hudo vročinsko bolezen; kar ganiti se ni mogel več naprej. V bolnišnico ga peljejo, po moči ga zdravijo; toliko mu pomagajo, da umrl ni, vendar je zelo oslabel. Ko je Andreju že nekaj odleglo, pripeljejo v bolnišnico mladega zalega generala J., kateremu je rusovska kroglica spodno rebro na desni strani popolnoma zdrobila, da je komaj živ ostal. Zdravih strežetov v bolnišnici ni bilo, ker so vsi mogli iti v boj; general J. pa, zelo ranjen, je potreboval posebnega strežejo. Andrej je bil tedaj odločen, ker je bil že malo k moči prišel, da ima generalu J. streči v bolezni in ga prekladati. Ranjeni general J. je bil žlahtnega stanu, in Napoleon sam ga je tudi spoštoval. Lepo in skrbno mu je stregel Andrej, kar koli je bilo mogoče. S časom se je Andrej dobro navadil francoskega jezika, ker je mogel vedno z generalom govoriti, general pa drugega ni znal ko francoski. 
Grozno je želel general priti v svojo domačijo. Večkrat je tožil svojemu strežetu in milo vzdihoval rekoč: „Lej Andrej! kako žalosten je moj stan. Jaz sem daleč daleč doma, prav iz Pariza sem. Imam še očeta in mater; bogati so moji starejši, veliko imajo premoženja; glej jaz — jaz pa sem tukaj tako reven, od vseh zapuščen, ranjen in trpim hude bolečine. Tukaj v rusovski tuji deželi bom mogel umreti, težko bom kdaj več videl svoje domovine, težko več kdaj objel svojih starišev. Kaj mi pomaga, da so mi starejši toliko pripomogli, da sem general, ker sem pa zdaj tako zapuščen in v taki nadlogi. Oh! ko bi moj oče in moja mati vedli, kako se meni godi, gotovo bi se milo zjokali; toda tega njim še sporočiti ne morem iz tega pustega, mrzlega kraja!“ 
Lepo je Andrej tolažil ranjenega generala, in mu prav prijazno govoril, kolikor je mogel: „Dragi moj žlahtni general! nikar preveč ne žalujte, ampak dajte se potolažiti, in spomnite se, da imamo dobrega očeta v nebesih, kateri nobenega ne zapusti, in vsakemu rad pomaga, kdorkoli v njega zaupa. Trdno zaupajte v dobrotljivega nebeškega očeta, in videli boste, da se vsa vaša nesreča v dobro izide. Lejte! meni se ravno tako godi. Tudi jaz imam še starejše, daleč sem od njih odločen, doma sem iz Ljubljane, poglavitnega mesta ilirske dežele. Nisem sicer ranjen kakor ste vi; huda vročinska bolezen me je na postelj položila, da sem komaj pri življenju ostal. Trdno sem v Boga zaupal, in iskreno ga prosil, da bi me še ne klical v mladih letih iz tega sveta. Bog se me je usmilil in spet sem ozdravel. Ravno tako boste tudi vi še ozdraveli, in svoje starejše videli, le trdno v Boga zaupajte!“ 
General pravi na to: „Andrej! ti mene prav lepo učiš; vse ti verjamem, ker takih lepih besedi mi še nobeden ni povedal kakor ti; pa vidiš, moja rana je prevelika, težko da se mi zaceli, Boga pa tudi ne morem prositi, glej, ko ne morem moliti zavoljo velike bolečine.“ Andrej na to pravi: „Dragi moj gospod! vi ste učen mož; zvedeni ste v vojaških in tudi v drugih učenostih, sicer bi ne bili postali general; pa ne zamerite, če vam rečem, da se krščanskega nauka še niste kaj dosti učili, kateri vendar je vsakemu kristjanu zelo zelo potreben.“ 
General pravi: „Andrej, prav imaš, resnico govoriš. Ne zamerim ti ne, temveč hvaležen sem ti, da me tako lepo opominjaš. Res je, dokler je človek zdrav, pač malo misli na Boga, posebno v soldaškem stanu; nesreča še le človeka uči pri Bogu pomoči iskati.“ 
Andrej zdaj svetuje generalu, le iz srca k Bogu vzdihovati in s trdnim zaupanjem zdravja prositi. General vse rad uboga, kar bi v zdravju še slišati ne bil hotel, in zmanjševale so se bolečine njegove rane. 
Enega dne gre Andrej za svojega bolnika boljših jedi iskat, pa težko kaj dobi. Pride v bolnišnico nazaj ves plašen in prepaden, in reče svojemu generalu: „Gospod! kaj bo? kako bomo bežali! Vejte, da naša vojska je zgubljena; zvedel sem za gotovo od takih, ki so iz Moškave pribežali. Rusi so veliko mesto Moškavo požgali; naše soldate, ki nimajo ne jesti ne strehe v hudi zimi neusmiljeno pobijajo in lovijo. Vse se pomika nazaj proti nemškim deželam. Rusi za našimi pritiskajo, in jih neusmiljeno podijo. Naš cesar Napoleon je zapustil svoje vojščake v največji nadlogi in največji stiski in se je odpeljal na Francosko.“ — General se pri tem žalostnem sporočilu grozno prestraši in reče: „Oh! zdaj vidim, da je moja nesreča do vrha prekipela. Rusovski meč bo mojemu življenju konec storil, in moje truplo bo gnojilo rusovsko zemljo. Ljubi Andrej! Ker si meni tako dober in toliko postrežljiv, Bog naj ti vse to obilno povrne, kar mi dobrega storiš, če ti jaz ne bom povrniti mogel. Če pa jaz pri življenju ostanem, in tudi ti, povem ti, da hočem zvesto povrniti tvoj trud in tvojo skrb, ki jo imaš z menoj. Prosim te, pojdi hitro iskat voznika, da se odpeljeva, preden velika vojska za nama ne prigrmi. Obljubi vozniku dobro plačilo, saj imam še nekaj skritih cekinov, všitih v oblačilu.“ — Andrej gre, išče dolgo časa in najde vendar usmiljenega moža, da odpelje za veliko plačilo bolnega generala in njegovega strežejo. 
III. General in njegov streže ujeta 
Vsedeta se na sani general I. in njegov streže; toda general je mogel le ležati. Dva urna konjička dirjata naglo po poljski deželi proti mestu, ki se mu pravi Vilna. Vedno je general želel do Vilne priti, potem si je mislil kmalu priti na nemško, med dobre usmiljene ljudi. Blizo Vilne že pridirjata, kar prijaha od strane deset strašnih kozakov, rusovskih konjikov. Kozaki ukažejo vozniku, da vozi v stran proti daljni vasi. Tam odloži voznik generala in strežejo. Kozaki mu nič ne storijo, le ukažejo mu domov se nazaj peljati, in mu ostro prepovedo Francoze proti nemškim deželam prepeljavati; če ga še enkrat vtem opravilu dobijo, precej bo ustreljen. Generala in strežejo denejo v revno bajtico, pa mrzlo, nič zakurjeno. K sreči kozaki niso poznali, da je ranjeni soldat general, ker je bil zavit v strganih cunjah; Andreja pa je prosil, da bi nikomur ne povedal, da je bil njegov gospod general. „Le vedno govori,“ mu reče, „da sem tvoj tovarš, sicer bodo kozaki z menoj neusmiljeno ravnali.“ 
Kozaki so šli po noči po drugih potih in po drugih opravilih, oba jetnika so v bajtici pustili brez vse straže, ker so videli, da uiti ne moreta, ker sta oba nadložna: eden zelo ranjen, drugi pa slaboten. Po noči vidita jetnika, da ju nobeden ne varuje. Tu pravi general svojemu strežetu Andreju: „Glej, kako lahko bi zdaj midva ušla, da bi jaz le malo hoditi zamogel. Bog ve, kaj bodo zdaj Rusi z nama storili? Bog zna, kam naju poženo? Vem, da usmiljenja ne bo, ker nas zelo sovražijo, da smo v njih deželo prišli.“ — Andrej pravi: „Tudi jaz se tega močno bojim, pa naj bo kakor hoče, le Bogu se izročiva; on, dobrotljiv nebeški oče, naju ne zapusti, če trdno v njega zaupava in ga prosiva. Ne žalujte, dragi moj gospod! Kar bo vam, to bo meni: ne zapustim vas ne, dokler mi bo mogoče pri vas biti in vam streči, ker smilite se mi.“ 
Te besede Andrejeve so generala tako razveselile, da je občutil v sebi nekoliko moči z Andrejem zbežati in se podati na cesto, s katere sta bila odpeljana. Upala sta tam dobiti drugega voznika, ki bi jih do Vilne pripeljal, in potem bi se že na Prusovsko spravila. Andrej je bil precej v to generalovo misel privolil, gre iz bajtice, ogleduje in pazi, ali bi kje kake rusovske straže ne ugledal; ker pa nikjer nikogar ne ugleda, gre nazaj in reče generalu: „Gospod, nobenega ni, da bi nama branil. Ali si upate kaj hoditi, saj malo, pojdiva, beživa, morebiti je zdaj ravno prilika hudi nesreči oditi; na me se boste naslonili pa pojdeva počasi, Bog naju bo spremljal. General napne vso moč in spravi se na noge. Če ravno težko, vendar naslonjen na svojega Andreja gresta počasi proti cesti v temni noči. Kedar general ni mogel več prestopiti, zadel ga je Andrej na rame in ga nesel in hitel z njim, kar je zamogel, da sta pred dnevom do ceste prišla. Srečno in brez vsega napotleja dosežejo cesto in se usedeta oba zelo trudna; hiše pa tam nobene ni bilo. Kmalo ugledata več francoskih soldalov po cesti, ki so bežali pred kozaki, in jih vprašata, kako je z vojsko? Pa drugega nista zvedela ko to: vsak beži, kdor more in kamor more; vse je zgubljeno. Kmalo se pripelje velik voz s štirimi konji poln bolnih in ranjenih soldatov. General prosi, da bi ga na voz vzeli in v Vilno seboj peljali. Prostora že ni bilo na vozu; ker so pa bolniki spoznali svojega poprejšnjega generala, vzamejo ga vendar na voz in z njim tudi Andreja. 
V Vilni so že ljudi zvedeli, da pojde vsa francoska vojska nazaj. Zvedilo se je, da je veliko mesto Moškava požgano, da soldatje grozno zimo in veliko pomanjkanje trpijo, in da se Rusom več ne morejo v bran staviti, vendar še ni šlo vse tako križem, kakor v drugih krajih bliže Moškave. Najel je general v Vilni voznika za dobro plačilo, da je njega in Andreja odpeljal na Prusovsko v mesto Kraljevec (Konigsberg). Od ondot piše general svojim starejšem v Pariz, in prosi, naj mu pošljejo denarjev, da bo zamogel domov priti s svojim služabnikom. Pove ob kratkem, kako slabo in hudo se godi Francozom na rusovski zemlji, da jih Rusi strašno podijo iz svoje dežele. 
Preden je mesec pretekel, dobi general J. denarjev od svojih starišev iz Pariza zadosti, da se je mogel po poštah skozi nemške dežele na Francosko prepeljati. Ko je prišel general do Draždan, reče mu Andrej služabnik: „Vi greste zdaj na Francosko v svojo domovino, jaz pa pojdem v Ilirijo, svojo domovino; ločiti se moreva zdaj; jaz ne grem z vami naprej.“ 
General žalosten reče Andreju: „Ljubi moj Andrej! lepo te prosim, ne zapusti me. Dobro vem, da nisi več dolžen meni streči, pa Andrej! poslušaj moje besede: Ti si bil meni zvest v hudih nadlogah, in me nisi zapustil, ne zapusti me tudi zdaj, hvaležen ti bom vekomaj. Ne boj se, ne bom nikdar pozabil dobrot, katere si mi storil; preskrbel te bom, dokler boš živ. Posebno sem ti hvaležen, ker si me učil Bog spoznati in v njega zaupati. V Boga sem zaupal, kakor si me ti podučil, in Bog se me je usmilil, in me rešil iz sovražnikovih rok. Andrej! kjer bom jaz, tain boš tudi ti; več ne pojdeš od moje strani; dokler živ bom jaz tvoj gospod, pri meni boš povsod. 
IV. Andrej P. v Parizu 
Po dolgih dneh se pripelje general J. s svojim služabnikom Andrejem v Pariz, poglavitno mesto francoskega cesarstva. 
Neskončno je bilo veselje starišev mladega generala, še videti svojega sina priti iz tolike nevarnosti. Srčno ljubeznivo so ga sprejeli v svojo hišo, kakor le dobri starejši zamorejo sprejeti ljubljenega sina. Z velikim veseljem je bila napolnjena hiša žlahtnih generalovih starišev, če ravno je njihov sin J. ranjen zdaj v mehki postelji ležal, Andrej služabnik pa vedno zraven njega. 
Mladi general J. je pri toliki postrežbi v hiši svojih starišev vedno trdneje prihajal. Rana se mu je dobro zacelila, smel je zdaj glasno govoriti, pred ni smel nobene besedice glasno izreči zavoljo hude rane. V celi bolezni mu noben drugi človek ni smel streči, kakor Andrej; brez njega se ni dal general premakniti. Enega dne popoldne sta bila oče in mati pri postelji svojega bolnega sina, ki reče svojemu Andreju: „Ljubi moj Andrej! pojdi zdaj malo po mestu Pariz gledat; da se pa ne zgubiš, dali bodo moj oče svojega hlapca s teboj. Opravljen sem za danes, pusti me zdaj samega, da se s svojimi starejši pogovorim. Razgleduj se po velikem mestu, katerega nisi še nikdar videl; ne bo ti žal videti tukaj marsikaterih reči, kakršnih v drugih mestih ni videti. Hodi brez skrbi, hlapec naj te spremlja, kamor koli hočeš iti, da le zvečer prideš domov.“ 
Ni si misliti več veselja, kakor ga je imel Andrej zdaj, ko je smel ogledovati mesto Pariz, in pa še hišnega hlapca za spremljevalca imeti. Cel popoldan je Andrej hodil po mestu iz ene ulice v drugo. Čudil se je videti, toliko in takih reči, kakršnih pred še nikdar videl ni. Ves truden pride zvečer domov ter se lepo zahvali svojemu gospodu, da mu je dovolil toliko lepega videti. 
Med tem, ko je Andrej mesto ogledoval, pogovarjal se je general prav prijazno s svojimi starši, in njim vse čisto povedal, kako se mu je pri vojski godilo, kako je bil ranjen, kako ujet in od Andreja očet. Močno je hvalil svojega služabnika in rekel svojim starejšem: sam moj Andrej me je pri življenju ohranil. Že bi bil zakopan v rusovski zemlji, ko bi on ne bil meni tako ljubeznivo in radovoljno stregel, in pa še z grozno težavo me rešil iz sovražnikovih rok. On je za me postavil v nevarnost svoje življenje; gotovo sem jaz njegov velik dolžnik. Prosim vas, ljubi moj oče in ljuba moja mati! ne zaničujte ga, če ravno je nizkega stanu, mi smo pa žlahtnega in imenitnega. Ne zamerite mi, da ga jaz toliko čislam; dolžnost me veže, hvaležni moremo vsi biti za prejete dobrote. Ne zamerite mi, da vam še nekaj povem od svojega zvestega Andreja. On mi je v mojih groznih stiskah in nadlogah govoril besede, kakršnih mi vi nikoli niste govorili. On me je učil le v Boga zaupanje staviti, Bogu se priporočati in le pri njem pomoči iskati. Takih lepih resničnih naukov bi jaz v svoji sreči še poslušati ne bil hotel, iz ust svojega služabnika Andreja pa sem jih z veseljem poslušal, v srcu ohranil in v Boga zaupal. Bog pa mi je pomagal in dopustil, da vas zdaj spet vidim in se veselo z vami pogovarjam in radujem. 
Cele dve leti je general J. bolan, pa v celi bolezni mu nobeden drugi ni smel streči, kakor le sam Andrej. Čez dve leti, ko gospod ozdravi ni nikoli nikamor šel brez svojega zvestega Andreja; povsod ga je mogel spremljati. Ni se sramoval hvaležni gospod v najimenitnejši tovaršiji pri sebi imeti svojega služabnika. Ta generalova hvaležnost je tudi vsem dopadla. 
Čez dve leti, ko je general menil, da je že prav popolnoma zdrav, pride mu enega dne na misel jezdariti. Pokliče svojega zvestega Andreja in mu reče: „Andrej! veš, ko sem še zdrav v vojaški službi bil, kako sem znal junaško jahati; velike želje imam spet poskusiti. Osedlaj mi konjiča liščka, sebi pa murčika, pripelji mi ga pred hišo, da zasedeva iz mesta se sprehajat proti mestnemu gozdu.“ Andrej molči in le odmajuje. Gospod to videti reče: „No, kaj ti ni prav, da se malo sprehajava?“ — Andrej odgovori: „Meni je že prav, pa vam ne bo prav. Vi še niste prav zdravi, vam je bilo v vojski rebro prestreljeno, komaj se vam je zacelilo, znate se kaj pretresniti in na novo obolite.“ — Gospod pravi: „Andrej! zelo me veseli, da imaš toliko skrb za me, pa le osedlaj, da zajahava.“ 
Andrej osedla konje, kakor mu je bilo ukazano, zasedeta in odjahata, gospod naprej, Andrej nekaj stopinj vedno za njim proti mestnemu gozdu. 
Počasi jahata po veliki cesti, katera skozi veliki mestni gozd drži. Kar kmalu zaslišita lovske pse lajati, kar je bilo znamenje, da divjo zver preganjajo. Pasje lajanje se je bolj in bolj bližalo, pa kar ob enem, ko se nista nadejala, priteče velik volk od psov gnan, in plane čez cesto ravno pred generalovim konjem. Konj se volka ustraši, skoči v stran proti grabnu, zadnje noge mu spodrsnejo v graben, in konj in jezdic ležita v precej globokem grabnu, pa k nesreči tako, da je konj vrh jezdica ležal. General zavpije: „Oh Andrej, pomagaj, pomagaj! če ne, kmalu bo po meni.“ Andrej ves prestrašen, priveže svojega konjiča k grmu, skoči v graben svojemu gospodu pomagat, pa sam nič ni mogel opraviti, ker konj je bil težak. Hitro začne vpiti, kričati in lovce (jagre) na pomoč klicati, kateri so tudi hitro pritekli in Andreju pomagali, konja iz grabna izvleči in gospoda oteti. Gospod pa več ni mogel vstati, ker konj ga je pritisnil na ravno tisto rebro, katero mu je bilo na vojski prestreljeno. Andrej priprosi enega lovcev, da tako dolgo pri gospodu ostane, da z vozom pride, po katerega hitro domov dirja. 
Andrej doma nič ne pove, kaj se je zgodilo, ampak kočjažu hitro ukaže zložno kočijo napreči in peljati, kamor mu bo pokazal, in mu reče konje priganjati, da pred na mesto prideta. Lepo primejo zdaj gospoda vsi trije in ga denejo v kočijo, da ga prav po času domov pripeljejo. Lovcu je pa Andrej pet frankov podaril na gospodovo povelje. 
Ko se gospod domov pripelje, ukaže poklicati naj umetnejšega zdravnika, naj pregleda, kaj in koliko je poškodovan, ker mu zelo hudo prihaja. Pregleda zdravnik bolnika po vseh tistih krajih, kjer so bile največje bolečine, in najde, da je vlomljeno ravno tisto rebro, ki je bilo prestreljeno, pa ne še prav trdno zraščeno, rana velika in zelo nevarna. Zdravnik pravi: „Gospod, ne podstopim se vas sam zdraviti; pošljite še po kakega bolj učenega zdravnika kakor sem jaz, ali pa še dva, da se posvetujemo, kako bi se vam pomagalo.“ Gospod pošlje po dva učena zdravnika; bolnika ogledujejo, pa le z glavo zmajujejo, vendar so vsi tolažili bolnika, da si bodo vse prizadeli ga spet ozdraviti, resnice pa mu niso hoteli povedali. Med tem ko so zdravniki pri bolniku bili, sedel je Andrej v veži na klopi v kotičku ves žalosten. Zdravnikov nobeden ga ni videl, ker se nobeden ni ozrl v tisti kot, in on je slišal vse na tanko, kaj so se zdravniki pogovarjali. Djali so enoglasno: Tega bolnika ne bomo dolgo imeli, le obiskujmo ga pridno in mu dajajmo zdravila in upanje, bogat je, dobro bomo plačani, ozdravel nikoli več ne bo, ni mogoče. — Osmega dne bo težko dočakal. 
Komej so zdravniki odšli, že zapoje zvonček, s katerim bolnik Andreja kliče. Andrej priteče hitro k bolniku in vpraša, kaj mu ukaže. „Pojdi hitro, Andrej! segrej mi pšeničnih otrobi, zavezi jih v rute, da mi gorke na život privežeš, tako so zdravniki ukazali.“ Andrej urno stori, kar mu je ukazano, in prinese sparne otrobi. Le on, noben drugi, mu ni smel kaj postreči, ker vse zaupanje je imel bolni gospod v svojega zvestega Andreja. Zraven bolnikove postelje sedita oče in mati in jokata, ker vidita, da je v nevarnosti bolnikovo življenje. 
Tudi Andrej se usede bolniku k nogam in čaka kakega povelja, bolnika prevzdigniti ali pa mu kaj prinesti. Bolnik govori s tihimi besedami takole svojim starejšem: „Preljubeznivi moj oče in ljuba moja mati! ne zamerite mi, da vam s svojo boleznijo toliko žalost napravljam. Spoznam, da sem sam kriv svoje nesreče. Kaj ne, Andrej, ko bi bil jaz tebe ubogal, da bi bil zdrav, ko bi ne bil šel jahat.“ 
Andrej vzdihne in pravi: „Res je to, gospod, ampak tudi zdaj bi vam jaz rad nekaj povedal, če bi se vam ne zameril.“ Bolnik pravi: „Andrej! govori zdaj v pričo mojih starišev, in povem ti, da vse rad storim, kar mi boš rekel, ker sem prepričan, da ti meni le dobro hočeš.“ 
„Ne prestrašite se, naravnost vam povem, iz te bolezni ne boste več vstali, ampak umrli boste, težko boste osmega dne doživeli, zato vam svetujem, da se pripravite na dolgo pot v večnost. To vem iz tega, kar so se vaši zdravniki menili, ki so od vas šli. Sedel sem v vezenem kotičku, nobeden meni videl, zato sem vse dobro slišal kar so od vaše bolezni govorili. Tega se vam nihče ni upal povedati in pa zdravniki so še celo prepovedovali vam povedati, da kmalu usmerjete, da se boste pripravljali. Jez vam pa povem, zato da se pripravite, ker vam iz srca vse le dobro privoščim; zato želim, da bi vi po smrti bolj srečni bili, kakor ste bili na tem svetu.“ 
Na te besede se oče in mati bolnikova na glas začneta jokati. Bolnik jih lepo prosi v drugo kamero iti se razjokat. Andrej sam pri bolniku ostane. „Dragi moj Andrej! praviš, da bom mogel zdaj umreti, praviš da bi se pripravljal; povej mi, kako se pa hočem pripravljati?“ 
„Kako glejte! spovedati se morate in pa svete zakramente prejeti.“ 
„I kako se hočem spovedati, ker se še nikoli nisem spovedaval.“ 
Andrej pravi: „Pošljite po spovednika, on vas bo podučil, kako se morete prav pripraviti: to vam razlalagati, to ni moja reč.“ 
Bolnik pravi: „Pokliči mi mamko.“ Mati naglo pride k bolnikovi postelji in ga prijazno popraša: „Kaj želis, moj sin?“ 
Bolnik ji odgovori: „Ljuba moja mamica! Mogel bom vas zapustiti za vselej. Pripraviti se moram zdaj na dolgo pot v večnost; vi pa me niste nikoli učili, kako se je treba pripravljati. Nikoli me niste k spovedi peljal, tudi nikoli me niste učili drugih svetih zakramenta prejemati. Zakaj ste zamudili me v toliko potrebnih resnicah podučiti! Učit ste me dali vseh drugih posvetnih učenosti, katere mi zdaj nič ne morejo pomagati, krščanski nauk pa ste popolnoma zanemarili. Lejte! žalostno in grozno nesrečno bi mogel jaz zdaj umreti, ko bi me moj zvesti služabnik Andrej ne opominjal. Mati! hitite mi iskat duhovnika, božjega namestnika dobrega spovednika. Prosite ga lepo, naj pride k meni da me pripravi kolikor je mogoče. Čutim, da se bliža konec mojega življenja. Mati, mati! kako ste spolnovali dolžnost svojega stanu!“ — Te bolnikove besede so mater globoko v srce zbodle; nič ni vedla na to odgovoriti, ker spoznala je svojo zanikrnost v izreji svojih otrok. 
Vsa objokana in v žalosti utopljena mati ukaže hitro napreči kočijo in se pelje do slavnega pridigarja in dobrega spovednika Fronca, korarja pri škofijski ali stolni cerkvi Matere božje. „Dragi duhovni gospod!“ govori žalostna mati, „lepo vas prosim, pojdite obiskat mojega bolnega sina; zelo vas želi k sebi, da bi se z vami kaj pogovoril; grozno hudo mu je, ne bo dolgo živel, tako nesrečno je s konjem vred v graben padel.“ 
Korar Fronc pravi: „Že sem slišal od nesrečnega padca vašega sina. Žlahtna gospa! prosim vas, malo potrpite, in precej grem z vami vašega bolnika obiskat.“ 
Korar poklekne pred podobo križanega Jezusa, opravi kratko molitvico, vzame seboj, kar mu je treba, in odide z gospo do bolnika. Ko v hišo pride, poda mu veselo bolnik roko in pravi: „Bog vas sprimi. Zlo me veseli in hvaležen sem vam, da ste prišli k meni, da mi boste pomagali pripravljati se na dolgo pot v večnost, zakaj pri koncu je moje življenje.“ 
Celi dan je bil korar pri bolniku, kateri je storil spoved od celega svojega življenja. Drugi dan so ga obhajali in prevideli s vsemi svetimi zakramenti, bolnikom potrebnimi. Bolnik je bil zdaj pokojen in ves dan v božjo voljo, lepo se pripravlja za smrt, nanagloma slabše prihaja. 
Proti večeru je bolniku malo odleglo. Andrej sam sedi pri njegovi postelji, in bolnik reče s slabim glasom: „Andrej, kaj ne, da sem prav storil, ker sem te bogal in po spovednika poslal; nekako lahko mi je zdaj pri srcu, in nič se zdaj umreti tako zelo ne bojim ko pred.“ — Andrej pomolči, potem pa reče: „Gospod, še nekaj bi jaz vam rad povedal, ko bi me hoteli ubogati.“ — „Kaj takega?“ — „Zdaj ste rajtengo naredili z Bogom, naredite jo tudi s svetom. Vi imate veliko premoženje, naročite, kako naj se razdeli po vaši smrti, da vas ne bodo po smrti preklinjali, namesti da bi za vas molili, to je, naredite testament. Bolnik pravi: „Andrej prav imaš, dobro da si me opomnil, kmalu bi bil pozabil; tudi spovednik mi je to priporočal. Pojdi klicat mater, naj k meni pridejo.“ 
Mati naglo priteče k bolnikovi postelji in praša: „Kaj želiš, moj sin! kaj ti je zelo hudo?“ —Bolnik pravi: „Vedno huje mi prihaja, zato vas prosim, ljuba mati, kakor ste mi pripeljali spovednika, pripeljajte mi tudi pisarja, da zapiše mojo poslednjo voljo ali testament.“ Kmalo pripelje mati pisarja in naprosi tri priče, da pridejo potrdit, kar bo bolnik naročil: vse je bilo po redu opravljeno. 
Drugi dan spet pride korar spovednik, ostane cel dan pri bolniku, ga tolaži in mu moli. Zvečer ob peti uri usmerje general J. v naj lepših letih svojega življenja. Starši so za njim tako žalovali, da sta oče in mati kmalu eden za drugim pomerila. 
Naslednik je bil Avguštin, rajnega generala sestre sin. Njemu je bilo od gosposke izročeno vse premoženje rajnega ujca, pa mu tudi povedano, koliko da mora od prejetega premoženja oddati drugim po poslednji volji. Tudi zvesti služabnik Andrej je dobil izpisek, koliko mu je rajni general odločil. Zapisano je bilo takole: Naslednik mojega premoženja mora mojega zvestega služabnika Andreja P. do smrti pri hiši ohraniti, ga z vsem potrebnim prevideti, s hrano, z oblačilom, in česar bo potreboval, vse se mu mora dati, brez da bi bil dolžen kaj delati pri hiši. Če si kaj prisluži, to bo njegov poboljšek. Če bi pa Andrej ne hotel pri hiši ostati, ali pa ko bi ga naslednik pri hiši ne hotel imeti, mora naslednik dali Andreju vsako leto štiri sto frankov (po našem denarji 154 goldinarjev in 41 krajcarjev). Ako se bo pa Andrej oženil, dobiva njegova žena vsako leto polovico, to je dve sto frankov (po našem denarji 77 goldinarjev in 20 ½ krajcarjev) po smrti svojega moža. 
Novi gospodar Andrejev je bil od začetka prav dober in prijazen, toda kmalu je pozabil, koliko dobrega je njegov ujec od Andreja prejel. 
Avguštin je začel kazati, da bi se Andreja rad znebil, odveč mu je bil že pri hiši. To Andrej dobro čuti, zato reče enega dne svojemu gospodu: „Vidim in dobro spoznam, da me že težko gledate pri hiši; zato sem sklenil iti v svojo domovino na Ilirsko. Dajali mi boste v denarjih, kakor vam je naročeno. Prosim vas, imejte potrpljenje z menoj le še en mesec, da dobim priliko ali kako tovaršijo, da sam ne bom hodil.“ 
Avguštin reče: „Prav je, dovoljen sem tudi jaz s tem. Bodi tukaj še mesec cel, med tem bom tudi jaz iskal kako priliko dobiti, da odrineš na Ilirsko.“ 
V. Andrej P. se odpelje po morju v Ameriko 
H koncu že je šel mesec odločen, da bi Andrej odrinil v svojo domovino; kar pride neki mladi trgovec Fleuri po imenu obiskat svojega prijatelja Avguština in slovo od njega vzet, ker gre s kupčijo v Ameriko. Fleuri tako govori svojemu prijatelju: „Veš, da sem od mladega pri kupčiji in barantii; tudi sem do zdaj vedno srečo imel, da sem si nekoliko premoženja pridobil. Zmiraj me je mikalo Ameriko videti; zato sem najel veliko barko, nakupil sem mnogovrstnega blaga, kakršno se lahko poproda v Ameriki; pojdem poskušat in iskat sreče v Ameriko. Vse imam že pripravljeno; v treh dneh mislim odriniti, zato sem prišel te obiskat, ker ne vem, ali pridem še srečen nazaj ali ne; na morju so velike nevarnosti. Samo kakega zvestega človeka mi še manjka, da bi pazil na blago v barki, drugega bi nič ne imel opraviti. Dobro bi mu hotel plačali, ko bi dobil moža, da bi se smel popolnoma nanj zanesti.“ 
Avguštin pravi na to: „Prijatel, spomnim se ravno zdaj; jaz ti vem svetovati takega zvestega človeka, na katerega se smeš v vseh rečeh zanesti, samo da bi le hotel iti. Andrej, zvesti služabnik mojega rajnega ujca generala J., ta bi bil prav za te. On misli Pariz zapustiti in konec tega meseca v svojo domovino na Ilirsko odriniti.“ 
Fleuri želi videti Andreja in ga vprašati, ali bi bil pri volji z njim iti v Ameriko. Avguštin pokliče Andreja in Fleuri ga takole nagovori: „Kaj, ali res misliš Pariz zapustiti in na Ilirsko iti?“ — „Res.“ 
„Veš kaj, saj ti plačam, pojdi z menoj v Ameriko. Gospod Avguštin mi je vse povedal, kako si zvest in koliko si rajnemu generalu storil. Če si pri volji, povej mi, koliko hočeš zato plačila, da mi boš na blago pazil, da se nič ne pokazi, čez štiri mesece upam že nazaj priti; potem znaš iti, kamor se ti bo poljubilo.“ 
Andrej premišljuje nekaj časa, kaj bi naredil, potem pa pravi: „Eh! saj nimam kaj zamuditi, grem, da bom saj Ameriko videl. Dali mi boste pa, kolikor se vam poljubi, samo to si izgovorim, da me nazaj pripeljete.“ 
Fleuri obljubi Andreju gotovo plačilo in ga tudi v štirih mesecih nazaj pripeljati, ako bo hotel. „Da bo le blago prodano, pojdeva precej iz Amerike v Evropo nazaj.“ 
„Če mi boš pa pomagal v Ameriki blaga nakupiti, kakršno se v Evropi lahko proda,“ pravi Fleuri, „zato ti bom posebno plačal, da le ne pojde prazna barka nazaj.“ 
Vse je bilo že pripravljeno; čakali so le samo pravega vetra. Začel je pihati 19. sušca, in 20. dan je odrinila barka proti Ameriki z Andrejem P. Veter pa ni bil na celi vožnji dober, ker je včasih tudi naproti vlekel, in barka se je pripeljala v Ameriko še le čez 60 dni. Barka ostane pri velikem mestu, Novijork po imenu. Fleuri gre iz barke. Andreju pa priporoči, naj dobro pazi na blago v barki, da se ga kaj ne pokrade. Fleuri gre po mestu Novijork okoli trgovcev in njim oznani, da je lepega blaga iz Evrope pripeljal na prodaj. Kmalo so trgovci prišli na barko pregledovat. Andrej je bil vsem postrežen in prijazen; vsakemu je razložil, kaj je v tej ali oni skrinji. Kmalo je bilo nekaj blaga prodanega po taki ceni, da je pri vseh potroških veliko dobička kazalo. Zadnjič pride največji trgovec iz mesta, sila bogat mož in reče Fleuri-tu: „Kaj boste narazen blago prodajali, jaz kupim vse, kar je v barki,“ in obljubi za blago toliko, da bo gotov dobiček. Fleuri vesel tako hitro blago z dobičkom prodati, kar privoli in prodano je bilo na enkrat vse blago. Andrej je zdaj pridno skrbel, da se je barka spraznila in blago se spravilo v shrambo bogatega trgovca, Henrik po imenu. 
Pri tem opravilu se je Andrej prav umnega in skrbnega barantalca pokazal in bogatemu trgovcu Henriku Lauristonu močno prikupil, ker je toliko skrbi imel, svojega gospodarja vse škode obvarovati in mu k večjemu dobičku pripomoči. Iskal je Andrej skrbno blaga, katerega bi njegov gospodar v Ameriki nakupil, ga v Evropo prepeljal in ga tukaj spet z dobičkom prodal. To je velikemu trgovcu Henriku v Novijorku posebno všeč bilo. 
Enega dne reče Henrik Fleuri-tu: „Ali je Andrej vaš služabnik, ali vaš tovarš, ali vaš žlahtnik, ker se toliko poteguje za vaš dobiček?“ 
Fleuri mu reče: „Andrej ni moj služabnik, ne tovarš, ne žlahtnik, ampak le spremil me je v Ameriko. Vzel sem ga le zato, da je na blago pazil. Pojde spet nazaj z menoj v Evropo, ker sem mu obljubil ga nazaj pripeljati, kakor sem ga odpeljal.“ 
Henrik pravi: „Jez bi ravno takega človeka rad imel; kaj se vam zdi, Fleuri, ali bi hotel pri meni v službo stopiti ali ne? Dobro plačilo bi mu hotel dati.“ 
Fleuri mu odgovori: „Tega vam ne vem povedati; prašajte ga sami, toliko vem, da v Evropi nima zdaj nobenega opravila.“ 
Henrik ukaže doma napraviti dobro kosilo, povabi Fleuri-ta in Andreja. Pri kosilu vpraša Henrik Andreja takole: „Kaj res misliš spet nazaj v Evropo odriniti? Ali bi ne hotel saj nekaj časa pri meni ostati, in k meni v službo stopiti, ker ravno takega človeka, kakor si Ti, zelo potrebujem. Dati ti hočem, kar je prav. Če pri meni ostaneš, tako se boš kupčijstva dobro izučil, ker vidim, da imaš brihtno glavo: to ti zna danes ali jutri dosti pomagati.“ 
Andrej nekoliko pomolči, potem pravi: „Vidim, da ste dober in pošten gospod; naj bo kar hoče, ostanem pri vas, toda s tem pogojem, da ostanem le eno samo leto, in vi se zavežete, mene konec leta na vaše stroške spet v Evropo pripeljati. Ako ste s tem pogojem dovoljni, ostanem, če pa ne, nič hudega zato, odpeljem se pa nazaj v Evropo z gospodom, ki sem se z njim v Ameriko prepeljal.“ — Trgovec Henrik na to kar Andreju roko poda, in pravi: „Mož beseda, že velja; le sezi mi v roko, popolnoma sem dovoljen z vsem, kar si izgovoril. Jez imam več bark na morju, vsak mesec gre gotovo ena ali druga v Evropo, in brez skrbi in brez vseh stroškov te bom v Evropo postavil; ako boš pa še eno leto hotel pri meni ostati, pomenila se bova ob letu. Plačilo pa za prvo leto ti bom dal takole: V denarjih boš imel sto tolarjev, obleke, kolikor boš potreboval, hrano in stanišče boš imel pa v moji hiši.“ 
Andrej pravi zdaj Henriku: „Gospod! vse bo prav, samo to ne vem kako bo, ker vašega jezika ne znam, ne znam drugega ko slovenski, francoski in pa nemški, pa kaj to, ker vem, da tukaj ni nobenega Slovenca.“ Henrik pravi: „Tega se ni treba bati, ravno takega človeka potrebujem; naš jezik boš pa kmalu znal, hitro se ga boš navadil.“ 
Andrej stopi precej v službo pri Henriku. Obnaša se pridno in pošteno. Bogljiv, skrben in varčen je bil v vseh rečeh, tako da je Henrik posebno veselje nad njim imel. Zvest je bil Andrej svojemu gospodarju tako, da je rajši sam kako majhno škodo trpel, kakor da bi se bila gospodarju naj manjša škoda naredila. Henrik je imel zavoljo svoje velike kupčije še dvanajst drugih služabnikov, toda nobeden mu ni bil tako zvest in tako vdan, kakor Andrej. To je Henrik kmalu spoznal; zato ga je tudi najbolj čislal, in mu konec leta že take opravila zaupal, kakršnih bi nobenemu svojih služabnikov ne bil izročil. Vsi njegovi tovarši so kmalu spoznali, da ima Henrik Andreja najraje; zato so mu bili nevoščljivi in so ga pisano gledali. Andrej pa za vse to ni nič maral, in je še bolj pridno, dobro in zvesto svojo službo opravljal. Zaničevali so ga tovarši, in rekali: Andrej se hlini, in se lako zvestega in pravičnega kaže našemu gospodu, zato da bi nas vse v zamero spravil in nas počrnel, pa ga bomo že s poti spravili itd. 
Ta naklep tovaršev je Andrej natanko zvedel po enem tovaršev, s katerim je bil vedno še nekoliko prijatelj. Enega dne gre Andrej k gospodu in ga poprosi, da bi rad sam z njim govoril. Brž pelje gospod Andreja v samotno izbico in mu reče: „No, Andrej! Kaj mi boš posebnega povedal?“ — Andrej odgovori spodobno in pohlevno: „Dobri gospod! prav rad sem pri vas, zato ker vi vse pošteno in po pravici ravnate, toda povedati vam moram, da bom jaz leta težko dostal; pred bora mogel vašo službo zapustiti.“ — „Zakaj?“ — „Zavoljo tovaršev, kateri so me začeli zelo sovražiti in me grdo gledali. Pravijo, da se le vam prilizujem, da sem hinavec, pritepenec, in Bog ve, kaj še vse; vrh tega žugajo, me s poti spraviti. Raji sam grem, kakor da bi me s slabim imenom od hiše odganjali. Ne zamerite gospod, da vam to potožim, in vas prosim, da me izpustite iz službe. Če tudi nikjer službe ne dobim, naj se mi godi kakor hoče, krivice ne bom nikdar delal! Gotovo je, kdor ljudem ni zvest, tudi Bogu ni zvest.“ 
Henrik ves togoten pravi: „Andrej, zakaj meni nisi tega že pred povedal? Povem ti, ti ne pojdeš od hiše, pa med vami tudi ne trpim razprtja. Pojdi z menoj v pisarnico, in povej mi, kateri tvojih tovaršev so tvoji največji sovražniki?“ — Andrej tri posebno imenuje, in Henrik jih reče pri tej priči v pisarnico poklicati, ter jim takole govori: „Ali veste, zakaj sem vas poklical?“ — „Ne vemo.“ — „Zato, da vam povem stari pregovor, ki ste ga gotovo že večkrat slišali, in ta je: Kdor drugim jamo koplje, sam v njo pade. Tu imate plačilo, kar vam gre, in v moji službi ne boste več, ampak še dans ta dan spravite se mi iz moje hiše.“ 
Žalostni so bili vsi trije in osramočeni, ko so mogli dobro službo nagloma zapustiti, toda sami so si bili krivi. Nevoščljivost človeku vselej škodo prinese. Od zdaj so vsi služabniki Andreja spoštovali, več niso mu žugali, ampak bali so se ga. Vesel je Andrej živel, svojemu gospodu z vso močjo stregel in z veliko večjo gorečnostjo in natančnostjo je svoje dela opravljal. Henrik je tudi spoznal, koliko mu je Andrej pridobil; bil mu je tudi hvaležen zato. 
Minulo je leto Andrejeve službe; Henrik se boji ga zgubiti. Poslednji dan leta mu da plačilo in ga vpraša: „Kako bo, Andrej! ali ostaneš še v moji službi, ali se boš vrnil v Evropo? Prav srčno želim, da bi ti saj eno leto še pri meni ostal.“—Andrej odgovori: „Dobri gospod, prav rad sem pri vas, posebno zato, ker vidim, da ne pustite me zaničevati; toda preveč opravila ste mi naložili; vsak dan sem naprežen, od jutra do trde noči nimam ga nikoli počitka. Rad storim, kar morem; kar je pa preveč, ne morem dognati.“ 
Henrik pravi: „Andrej, saj vidiš, da ne morem drugači, ker le tebi vse zaupam. To je tebi lepa čast, zato boš imel od zdaj vsako leto dve sto tolarjev, pa še drugih prihodkov ti bom naklonil, da boš dobro plačan za veliki trud in za tvojo zvestobo.“ — In Andrej obljubi Henriku spet eno leto ostati. 
V drugem letu Andrejeve službe je začel Henrik kupčijsko opravilo v daljnem mestu. Mogel je biti iz doma cela dva meseca. Preden se na pot poda, izroči mu tudi zakladno skrinjo, v kateri je bilo dosti denarjev shranjenih. Andrej obljubi vse dobro oskrbeti, med tem ko gospoda ne bo doma. 
Kmalo se je zvedelo, da je šel Henrik za več časa iz doma, in da je vse opravila doma in tudi vse denarne zaklade izročil svojemu zvestemu Andreju. Dva meseca po tem pride enega večera k Andreju v pisarnico, kjer je čisto sam bil in pisal potrebne račune, neki človek, slabo opravljen, videti ves togoten in sovražen. Andrej se obrne in pravi: „Kaj bi radi?“ 
Odgovori srdito: „Hitro ti povem, kaj bi rad, in kar mi moraš dali, — če ne — pri tej priči te ustrelim. Med tem vzame hudobnež samokres (pištolo) iz aržeta in ga v Andreja pomeri in pravi: „Hitro odpri železno skrinjo, katera je tukaj pri peči, in mi daj mošnjo, v kateri je štiri jezerov (tavžent) cekinov. Dobro vem, da je v tej skrinji več, takih mošnji s tolikimi cekinami. Če mi je pa ne daš, sprožil bom in po tebi bo, ko bi pihnil.“ 
Andrej ves prestrašen pogleda hudobneža in ga spozna, da je ravno tisti, katerega je Henrik lansko leto iz službe dejal, ter mu reče: „Prijatel! kako ti smem dati mošnjo cekinov, ker niso moji; saj veš, da so gospodarjevi.“ 
Hudobnež pravi: „Nič se ne mudi in le brž odpri. Lej, kar pištolo stisnem, pa boš mrtev.“ —Andrej vidi, da si ne more pomagati; klicati mu hudobnež ni pustil, tudi premakniti se ne. Vzame ključe železne skrinje in gre, kakor da bi jo mislil odpreti, pa brez da bi hudobnež na to mislil, udari Andrej ko blisk s ključem hudobneža po roke, v kateri je pištolo držal, z vso močjo. Srečno mu zbije pištolo iz rok, katera na tla pade in se tako strese, da se sproži in streli. Pištola pa se je pri padcu tako obrnila, da je bil tulec hudobnežu v noge obrnjen, torej je bil hudobnež v desno nogo nekoliko ranjen. Hudobneža je to zelo togotilo. Ker ni denarjev dobil, skoči v Andreja in ga hoče zadaviti. V smrtni nevarnosti pa se vsak brani, kar naj več more; tudi Andrej se trdno brani, zraven pa glasno vpije in na pomoč kliče. Ljudje, slišati pok, in zdaj vpitje, so hitro pridrli gledat, kaj se godi. Hudobnež čuti ljudi priti, popusti Andreja in zbeži, pa se skrije za vežene vrata bližne hiše. Lahko so ga sledili, ker mu je kri iz noge tekla. Že čez pol ure so ga ujeli, zavezali in v ječo zaprli. 
Drugi dan že so Andreja k sodbi poklicali, da bi povedal, kaj sta z unim imela, ki je bil včeraj v pisarnici v nogo ustreljen. Andrej pa je bil od smrtnega strahu in od boja z hudobnežem tako nevarno zbolel, da se ni mogel iz postelje ganiti. Dolgo je ležal bolan. 
Hitro ko Andrej ozdravi, bil je k sodbi poklican. Sodnik ga vpraša: „Zakaj si ti Jurja J. — tako je bilo hudobnežu ime — v nogo strelil, ker te je ubogaime prosil?“ 
Andrej odgovori: „Dragi gospod sodnik! če je Juri J. tako povedal, da sem ga pod noge streljal, je gotovo legal; ampak reč je bila ob kratkem takale: Juri je prišel k meni v pisarnico, kjer sem ravno sam bil, in mi ponudi lepo pištolo, da bi jo kupil. Povedal sem mu, da je ne kupim, ker je ne potrebujem. Juri pa le pištolo ponuja in mi jo kaže, kar mu pade iz rok, se sproži in ga tako v nogo rani. Zavoljo tega ga nič ni treba kaznovati. Zbežal je pa le zato, ker so ljudje pok slišali, da bi ga kaj hudega ne dolžili.“ 
Tako je Andrej svojega najhujšega sovražnika izgovoril, da je bil brez vse kazni izpuščen. Dobro je vedel sodnik, kaj je bil Juri J. naredil, toda po amerikanski postavi ne smejo nobenega obsoditi, če ni gotovega tožnika. Andrejevo obnašanje v tej reči je vsem ljudem zelo dopadlo, ker je svojemu sovražniku odpustil, in mu za hudo dobro povrnil. 
Ko Henrik, Andrejev gospodar, domov pride, so mu vse povedali, kako se je Andrej za svojega gospoda vse nesreče obvaroval. Vsi so se čudili Andrejevi zvestobi, čudili so se pa največ temu, da je hudobneža tako izgovarjal in mu odpustil. 
„Dragi moj Andrej,“ govori zdaj Henrik, „dobro sem vedel, da si pošten in zvest; vendar tega nisem mislil, da bi se ti v smrtno nevarnost za me podal in se tako stanovitno držal. Toliko vem, da še moj sin bi tega ne bil storil; zato povem ti, Andrej! tega ne bom nikoli pozabil, in obilno ti hočem ob svojem času povrniti. Od mene pa več ne pojdeš, prav domač mi boš za naprej.“ 
VI. Andrej P. stanoviten v veri 
Henrik, Andrejev gospodar, sila bogat kupčevalec ni imel več ko tri otroke. Stareji sin, Vilhelm po imenu, je bil že oženjen; dal mu je oče veliko hišo v last, ga obdaroval z velikim številom kupčijskega blaga, in mu zraven dal še tudi dosti denarjev, da je na svojo roko barantal in tudi že premožen bil. Drugi sin Adolf je bil doma, namenjen naslednik svojega očeta. Hčrko je imel eno samo, z imenom Lozo. Veliko skrb je imel Henrik za svojo hčerko Lozo. Nikoli ni smela iti iz hiše brez očeta, tudi v hišo je ni smel nikoli nobeden moški obiskat priti. Oče jo je dal izučiti več jezikov, kakor laškega, francoskega, pa tudi nemškega. Tudi v drugih učenostih je mogla biti zvedena. Lojza je tudi lepo spoštovala svojega očeta, zakaj mati ji je bila že pred umrla. Vse je rada ubogala, kar ji oče ukaže; bala se je, z najmanjšo besedico ga razžaliti; zato je z veseljem njegove povelja zvesto spolnovala. Oče ji je večkrat rekel: „Draga moja Lojza! le pametno in spodobno se obnašaj, vedno ti bom jaz dober oče. Na možitev nikoli ne misli pred, da boš dvajset let dopolnila. Če ti je kaj dobrega namenjeno, gotovo te bo došlo; ako ti je kaj hudega odločeno, še prezgodaj bo prišlo. Tudi z domačimi služabniki ni smela Lojza nikoli govoriti, samo z Andrejem se je smela kaj malega pomeniti; toda Andrej se ni hotel nikoli dosti z njo pogovarjati, da bi očeta Henrika v nevoljo ne pripravil. Govoril ni z Lozo nikoli več, kakor kar je bilo potreba. Tako se varuje moder in previden človek vsake še tako malo prilike, katera bi mu utegnila nevarna biti. 
Mesca rožnika je bila Lojza, Henrikova hčerka, dvajset let stara; rojena je bila 21. dan ravno tega meseca. Henrik je na ta dan napravil veliko gostarijo in povabi iz vseh krajev dosti prijateljev, da so prišli se s Henrikom veselit in Lojzi k godu srečo voščit. Med gostarijo Henrik povabljenim takole govori. „Dragi moji prijatelji! zelo me veseli, da ste me obiskat prišli in obhajat god moje hčerke Lojze, katera je ravno današnji dan 20. leto izpolnila. Očitno vam vsem povem, dans dam svoji hčeri pravico se možiti. Dam ji pravico prav prostovoljno zbrati si ženina, kakršnega koli hoče, bogatega ali revnega, kateri ji bo všeč; zakaj jaz imam premoženja dosti, da jo bom lepo preskrbel, če si tudi revnega ženina izbere.“ — Vsim povabljenim je bilo to všeč, in so enoglasno zaupili: „Dolgo naj živi Henrik in njegova hčerka Lojza!“ 
Henrika so zavoljo velikega bogastva daleč okoli poznali; zato se je po vsem mestu in po oklici kmalu zvedlo, da se njegova hčerka zdaj moži in ženina išče. Oče Henrik je dal svoji Lojzi pravico, da jo zdaj sme priti obiskat vsaki moški. 
Kmalo so se jeli snubači glasiti. Ni minul dan, da bi nobenega ne bilo; včasih so po trije, po štirje ob enem prišli. Marsikateri bi bil rad z Lozo skrivaj kaj govoril; toda dekli, kateri je oče svoji hčeri za postrežbo odločil, niste je smele zapustiti ne pol ure ne. Prišli so mladi, bogati, tudi so prišli žlahtni gospodički; prišli so pa tudi revni, posebno zali fantje. Oče Henrik ni nikoli Lojze vprašal zavoljo možitve; rekel ji je, kadar si boš ženina izvolila, takrat mi povej. Lojza je z vsakim prijazno govorila, in vsakega dobro pregledovala, kako se obnaša, kako govori, kako se drži itd. Pa kakor je bila Lojza zale postave, tako je bila tudi zelo zbirčna v volitvi svojega ženina. Noben snubač ji ni bil všeč; pri vsakem je kaj našla, kar ji ni dopadlo. Vsakega je z lepo odpravila, in nobenemu ni obljubila ga vzeti. Le nekaj časa so snubači hodili; ko so pa videli, da je vsa snubitev zastonj, popustijo jo vsi, nobenega več ni blizu. Rekli so: Lojza, čeravno je zala in bogata, nima prav, da ima nas za norca. Ostala je Lojza brez ženina pri vsem velikem premoženju. Že je bila v 23. letu, pa kar nobeden več ne popraša za njo. 
V drugi polovici 23. leta se je enega dne Lojza po kosilu pomudila s svojim očetom. Ker sta bila prav sama, reče mu Lojza prijazno; „Ljubi moj oče! veste, ženina sem si izvolila, pa — saj vem, da mi ga ne boste privolili vzeti!“ 
Henrik jo pogleda radovedno, in pravi: „No, čas je že, saj že dve leti izbiraš in ga še zdaj nimaš; jaz se le bojim, da boš za zbirek prijela, ki tako izbiraš; slišim, da ti nobeden ni všeč. No povej mi, katerega si si izvolila? Lojza pomolči nekoliko, potem pa reče: „Našega Andreja. Vem, da vam ne bo prav, Andrej je katoličan, mi pa smo protestanti.“ — Oče pravi: „Hm! to se kmalu popravi, Andrej naj popusti katoliško vero in naj v našo stopi, pa se znata vzeti. Ljuba moja Lojza! povej mi, kaj ti pri Andreju dopade, ker ni zal, tudi že ni mlad, tujec je, pa še naše vere ni?“ 
„Dragi moj oče, zelo me veseli, da to vprašate in želite zvedeti od mene, zakaj bi se z Andrejem najraje zaročila. Povem vam vse odkritosrčno. Kolikor časa je Andrej pri hiši, imamo pri vseh rečeh srečo. Nikoli ga nisem videla jeznega in sovražnega. On vsako jutro poklekne pred podobo križanega Jezusa in zvesto moli, preden gre po svojih opravilih. Zvečer vselej spet kleče moli pred Kristusovo podobo, preden k počitku gre. Oče! tako storiti vas nisem nikoli videla; pa tudi učili me niste tako storiti. Andrej pred jedjo in po jedi tudi vselej moli. Vsako nedeljo in vsak praznik gre gotovo v cerkev svoje vere, in pa kako daleč ima hoditi! Posebno dobro srce je pokazal Andrej o tisti priliki, ko je odpustil hudobnežu, kateri mu je po življenju stregel, kar vam je dobro znano. Tak človek se meni dober in pobožen zdi; gotovo ima žlahtno srce, čeravno je tujec in ni naše vere.“ 
Henrik, ves ginjen pri besedah svoje hčere, odgovori: „Prav si govorila, ljuba moja Lojza! tudi jaz to spoznam. Iz tvojih besedi zdaj vidim, da tudi ti imaš žlahtno dušo, ker znaš ceniti in čislati take dobre lastnosti nad tujcem. Pa povej mi Lojza, si li vprašala Andreja, ali ti hoče roko v zakon dati?“ — „Nič ga nisem vprašala, nikoli mu nisem besedice v misel vzela, on od vsega tega nič ne ve. Le vas sem hotela pred prašati in od vas zvedeti, ali bi ne zavrali, ako bi Andrej dovoljen bil. Prosim vas oče, vprašajte ga vi.“ 
Prvo nedeljo reče Henrik boljše kosilo od navadnega pripraviti, pa nikogar ne povabi. Po kosilu gredo vsi od mize, samo Lojzi in Andreju reče se pomuditi, in Andreju prav prijazno takole govori: „Andrej! vem, da si mi dober in zvest služabnik, obljubil sem za te skrbeti, ker si za moje premoženje svoje življenje v nevarnost postavil. Lej, moja hčerka Lojza, katera tu zraven tebe sedi pri mizi, bi tebe najrajši za ženina imela, in se s teboj zaročila. Uprašala me je, ali bi jaz v to ženitev dovolil. Povej mi v resnici, ali bi se hotel zaročiti z Lozo?“ 
„Žlahtni gospod Henrik, moj velik dobrotnik! Ali smem odkritosrčno odgovoriti?“ — „Govori, pa s kratkimi besedami.“ — „Z Lozo se zaročiti ne bom nikdar dovolil.“ 
Henrik vpraša Andreja: „S čem se ti je Lojza tako zelo zamerila?“ — „Gospod!“ zdaj govori Andrej, „meni se gospodična Lojza nikoli ni zamerila: tudi jaz, kakor mislim, nisem se ji nikoli zameril. Zlo mi je všeč zavoljo njene zale postave, zavoljo njenega brihta in največ pa še zavoljo njene žlahtne duše in dobrega srcž. Toda med nama stoji visoka in debela stena, katera nam brani se zaročiti in ta stena je — Vera: jaz sem katoliške, ona pa je protestantovske vere.“ 
Henrik pravi: „Odpovej se ti katoliški veri, stopi v našo in kmalu zamoreš biti ženin moje Lojze.“ — Na to pravi Andrej: „Dobri gospod Henrik! ali vam smem spet na ravnost povedati, kakor mislim.“ — Henrik pravi: „Govori, poslušala te bova jaz in Lojza.“ 
„Vi mi svetvate, da bi katoliško vero zapustil in v vašo protestantovsko stopil. Vejte, tega ne storim za ves svet. Kaj bi meni pomagalo bogastvo, ko bi svojo dušo vekomaj pogubil! Kako bi bil ljudem zvest, ko bi bil Bogu nezvest. Nehvaležen otrok je, kateri svojo ljubo mater popusti; še veliko bolj nehvaležen je pa tisti, kateri zapusti svojo skrbno mater katoliško cerkev, katera sama mu kaže pravo pot v nebesa. Le samo ona ima resnične pripomočke, s katerimi morejo kristjani večno zveličanje doseči. Vaša protestantovska vera je kriva vera, škodljiva in zapeljiva je. Vaša vera vam nebesa obeta, brez da bi jih zaslužili; to pa ne more biti. Zakaj pa nočete vedeti, da je vera brez dobrih del mrtva, sama vera nikogar ne zveliča. 
Brez truda, brez dela ni zasluženja, brez zasluženja ni plačila. Brez boja ni zmage, brez zmage ni venca. Nebeško kraljestvo silo trpi, le s težavo se dobi. Kdor se za nebesa ne bo trudil in se prizadeval jih zadobiti, gotovo jih ne bo dobil. Vi pa pravite, da človek le veruje, pa zveličan bo! 
Gospod! kar sem pri vas, še nisem vas videl moliti. Še križa storiti vas nisem videl. V cerkev tudi nikoli ne greste, k večjemu enkrat v letu. Za časno premoženje, za blago se trudite noč in dan, da ste zelo obogateli, koliko storite pa za dušo, za prihodnje življenje? Svetih zakramentov nikoli ne prejemate, in jih tudi ne morete, zato ker v vaši veri nimate več ko dva. Nimate maše, ne roženkranca, ne litanij. — Malo časti Bogu skazujete. — Žlahtni gospod, moj dobrotnik! lepo vas prosim, ne zamerite mi teh besedi. Nisem hotel vam z njimi očitati, ampak le pokazati, da v tako vero ne morem stopiti, katera tako malo daje pripomočkov svojim vrnim. Pokazati sem vam hotel, da je naša krščanska katoliška vera prava, ker le ona daje svojim vrnim vse pripomočke, večno izveličanje doseči. 
Lojza zavoljo teh besedi Andrejevih grozno žalostna, gre od mize, se v kamrico zapre in na glas joka. 
„Toliko sem snubačev imela, zalih in bogatih, pa nobenega nisem hotela, ta pa me noče, katerega bi rada, da si je reven in tujec!“ — Dolgo časa ni Lojza z Andrejem ne besedice pregovorila in ga tudi ne pogledala ne. To Andreja zelo boli in ga žalostnega dela, ker nikoli se ni nobenemu rad zameril. Lojza pa nič ni bila jezna na Andreja, ampak od zdaj ga je še veliko več čislala in visoko cenila, in je rekla sama pri sebi: „Ta je pravi kristjan, ki se ne da preslepiti časnemu bogastvu. Rajši trpi revščino kakor bi užival bogastvo v škodo svoje duše.“ Lojza pa z Andrejem le zato ni hotela več tako prijazna biti, da bi ne mislil, kakor da bi ga hotela pregovoriti in odpeljati od njegovega sklepa. 
Kmalo potem kupi Lojza katoliške bukvice, to je krščanski nauk ali katekizem. Zvesto prebira bukvice, vse resnice katoliške vere si dobro v glavo vzame, in se vsega nauči, kar je treba katoliškemu kristjanu znati. Potem gre enega dne popoldne k očetu, ki je bil ravno sam, in mu tako govori: „Dragi moj oče! spet sem prišla nekaj vas prosit; ne odrecite mi pohlevne prošnje.“ 
Oče odgovori: „Ljuba moja Lojza! saj veš, da te ljubim, ker samo tebe imam; rad ti dovolim, kar želiš, če le ni kaj nespametnega.“ — „Nič nespametnega, ampak sila potrebnega za moje zveličanje prosim. Prosim vas, dovolite mi, da popustim našo protestantovsko vero in stopim v katoliško. Povem vam, da v srcu sem že katoliška kristjana, zato mi ne branite. Ne mislite oče, da bom storila to zavoljo možitve, ampak to storim iz notranjega nagiba, ker sem prepričana od resnice katoliške vere. Tudi jaz pravim: kaj mi pomaga bogastvo, če pa dušo pogubim!“ 
Oče Henrik zmaje z glavo rekoč: „Lojza! kaj si upaš popustiti vero svojih očakov? Nisi nikoli slišala, da tisti človek ni nikoli priden, ki popusti vero svojih predstarišev.“ — „Oče! recite, karkoli hočete, popustila jo bom, zato ker dobro spoznam, da naša vera je kriva vera, in le katoliška je prava. Morate vedeti oče, da naši predstarejši so nekdaj bili vsi katoliške vere, zakaj so jo pa zapustili in se podali v zmotnjave? Jez ne bom vere popustila, ampak se bom le vrnila v naročje matere katoliške cerkve.“— Henrik pravi: „Če se tebi prav zdi, stori, kakor hočeš, nič ti branil ne bom.“ 
Kmalo potem pošlje Lojza po katoliškega misijonarja, in ga lepo prosi, da jo pride obiskat. Misijonar gre z veseljem, pa čudno se mu je zdelo, kaj da ga kličejo v protestantovsko hišo. Ko pride, gre mu Lojza prijazno naproti in pravi: „Duhovni pastir, kaj ne, da se vam čudno zdi, ker vas kličemo k nam, ki nismo vaše vere? Ne čudite se, poklicala sem vas jaz, naravnost vam povem, zato ker želim stopiti v vašo katoliško vero.“ 
Misijonar pravi: „Prav zelo me veseli zaslišati kaj takega, pa — gospodična, povem vam, to se ne more tako naglo zgoditi. Treba je pred podučenja, treba je dobro znati resnice naše katoliške vere.“ — Lojza odgovori veselo: „O to že vse znam, naučila sem se iz vašega katekizma. Če vam je ljubo, precej me znate izpraševati.“ 
Misijonar jo sprašuje in se čudi, da Lojza vse resnice katoliške vere zna in tudi ve njih pomen razložiti. Misijonar obljubi še priti, da ji bo še bolj natanko razjasnil katoliške resnice, in Lozo potrdil v svojem sklepu. Pol leta je minulo o podučevanju. Ko misijonar vidi, da je Lojza popolnoma podučena, in da je stanovitna v svojem sklepu, pove svojemu škofu, naj odloči dan, kdaj bi Henrikova Lojza očitno v katoliško vero stopila. Škof odloči prvo nedeljo po binkoštih, to je sv. Trojice nedeljo. 
Kmalo se je zvedelo po celem velikem mestu in po okolici, da bo v nedeljo Henrikova Lojza očitno v katoliški cerkvi se odpovedala protestantovski veri in bo stopila v katoliško. Od vseh strani je privrelo ljudi skup, da je mogel deželski oblastnik v cerkev soldaško stražo postaviti, da bi se kaka nesreča ne zgodila. Ob desetih je bila velika maša, katero je opravil s posebno pobožnostjo katoliški škof tistega mesta. Med škofovo mašo je Lojza vsa v belem oblačilu pohlevno pristopila pred škofa, in se slovesno in na glas odpovedala vsemu krivoverstvu. Očitno je prisegla biti zvest otrok matere katoliške cerkve do konca svojega življenja. Obljubila je ne le samo verovati, kar naša mali katoliška cerkev zapoveduje, ampak obljubila je, tudi trdno živeti po zapovedih katoliške vere. 
Ko je Lojza zdaj zapustila protestantovsko vero in se podala v katoliško, prejela je med mašo tudi od škofa zakrament sv. birme, in potem je prejela iz škofovih rok tudi zakrament sv. rešnjega Telesa. Na obrazu Lojze se je videlo neizrekljivo veselje zavoljo tolike sreče, ki jo je zdaj dosegla. — Vsi katoliški kristjani so bili tega zelo veseli, protestanti pa so zabavljali in dejali, Lojza je le zavoljo možitve protestantovsko vero zapustila, in se v katoliško podala. Lojza pa vesela je dejala: „Naj pravijo ljudje karkoli hočejo, dobro vem, kaj sem storila. — Jez iščem prihodnjega bogastva v nebesih, posvetno časno bogastvo mi ne more dati prave sreče. Dobro vem in spoznam, da protestantovska vera mi ne more dati prave resnične sreče; ta se najde le v katoliški veri; zato sem jo sprejela.“ 
Ko je bilo vse opravljeno, povabi Henrik več svojih prijateljev na gostijo, katero je ukazal napraviti. Povabi tudi škofa in več katoliških duhovnov, pa nobenega prijatelja ni bilo, kar jih je bilo protestantov, dejali so: „Ne gremo v gostje k Henriku, ker se veseliti ne moremo, da je njegova hči našo vero zapustila. Kar je bilo katoličanov, so prišli in so bili prav veseli pri taki slovesni spremembi. Posebno veselje so obhajali škof in njegovi duhovni; hvalili so Boga, da je razsvetil bogato gospodično in jo pripeljal v krdelo zvestih ovčic nebeškega pastirja. Samo oče Henrik je bil ves zamišljen in malo besedi; na obrazu se mu je videlo, da ima v srcu neko skrito skrb. 
Po jedi, ko vsi vstanejo izza mize, gre Lojza ponižno k očetu Henriku, mu roko poljubi, pred njim poklekne, roke sklene in mu tako govori: „Dragi moj oče! iz srca vas zahvalim, da ste mi dovolili stopiti v katoliško vero, da mi niste branili ali drugih napotlejev stavili. Povem vam, ljubi oče, da nebeško sladkost občutim v svojem srcu, katero zamore le katoliška vera dodeliti. Nekaj pa vendar imam v srcu, kar zelo kali moje dušno veselje. O dragi oče! neskončno srečna bi bila, ko bi vi tako radi uslišali mojo drugo prošnjo, kakor ste uslišali prvo.“ 
Vsi povabljeni stoje okoli Henrika, škof najbliže, in radovedni pričakujejo, kaj bo neki Lojza prosila svojega očeta. Oče Henrik si obriše solze, ki so mu po lici pritekle, videti svojo Ijubeznivo hčerko pred seboj klečati in ga prositi, ji reče: „Draga moja Lojza, saj veš, da te ljubim. Čeravno si zapustila našo vero; vstani, povej mi, če je le mogoče, ti bom dal, kar želiš, to obljubim v pričo prečastitljivega gospod škofa in drugih povabljenih. 
Lojza zdaj ponižno prosi očeta takole: „Dragi moj oče! samo to vas prosim, da bi tudi vi zapustili krivoverstvo in se podali v naročje matere katoliške cerkve, popolnoma bo potem moje veselje. „Henrik obledi, omolči, ne ve kaj odgovoriti. Vsi pričujoči komaj čakajo Henrikovega odgovora. Po nekolikem molčanju reče Henrik: „Draga moja Lojza! v tej reči težko uslišim Tvojo prošnjo. Jez sem z mnogimi ljudmi v zavezi zavoljo kupčije; vsi so naše vere. Če vero zapustim in v katoliško stopim, zapustili me bodo vsi, in imel bom veliko škodo.“ — Lojza ob kratkem odgovori in pravi: „Oče! boljše je še tako veliko škodo trpeti, kakor svojo dušo zgubiti.“ — Henrik pravi: „No, bom že še videl, dobro bom pred premislil, vse se še zna zgoditi.“ — Veselo upanje ima zdaj Lojza pripeljati tudi svojega očeta v katoliško cerkev. 
Nekaj časa potem sede pri mizi enega dne sami: Henrik, Lojza in Andrej. Lojza pravi. „No Andrej, podrta je zdaj tista visoka stena med nama, katera nama je branila se zaročiti, boš le zdaj dovoljen moj mož biti?“ 
Andrej pomolči na to vprašanje, potem reče: „Gospodična! povem vam odkritosrčno, da me grozno veseli, da ste se podali v katoliško cerkev, vendar se pa z vami zaročiti ne želim.“ — „Zakaj ne?“ — „Zato ker bi vsi ljudje rekli, da sein vas jaz napravil vero vaših sprednikov zapustiti, da sem vas za ženo dobil, Vam bi pa rekli, da ste zavoljo ženitve vero spremenili.“ 
Lojza na to pravi: „Naj ljudje pravijo, kar hočejo; ničesar me ni skrb. Povem ti pa, Andrej, da le brez skrbi bodi zavoljo tega; nisem stopila v katoliško vero zavoljo vdaje; vedi zdaj, da nočem ne tebe in nobenega drugega moža, ker živeti mislim le za Boga in za izveličanje svoje duše. Vsemu posvetnemu veselju se bom odpovedala in le za nebesa skrbela, ker vidim, da na tem svetu ni drugega, kakor nečimrnost.“ 
Oče Henrik kmalu nevarno zboli. Bolezen vedno hujša prihaja, in več ni upanja, da bi ozdravel. Vsi zdravniki, ki so k njemu hodili, so rekli, da Henrik ne bo več okreval. Lojza, skrbna hčerka, lepo streže svojemu očetu, in ga vedno prosi podati se v katoliško cerkev, preden usmerje. Oče vidi smrt se bližati in Lojzi tako govori: „Draga moja hčerka! glej zapustil te bom, umreti bom mogel in morebiti kmalu. Ne bodi žalostna; izpolnil bom tvoje želje, stopiti želim pred smrtjo v katoliško cerkev. Pojdi mi po katoliškega duhovnika.“ 
Ko bi trenil, gre Lojza klicat katoliškega misijonarja, in mu reče: „Duhovni gospod! prosim vas, pridite hitro v hišo mojega očeta, on želi z vami govorili.“ Duhovni gospod hitro pride, in prijazno očeta Henrika takole nagovori: „Dragi gospod Henrik! smilite se mi, da vas je taka huda bolezen zadela; vidi se, da je nevarna. Kaj se vam zdi, kako neki bo tam, če vas Bog iz tega sveta pokliče?“ 
Henrik pravi: „Nič prida ne bo z menoj, ker naša protestantovska vera nam le preveč lahko nebesa obeta; pri vas je pa drugače. Zato sem vas prosil poklicati, da bi mi pomagali stopiti v vašo katoliško cerkev. Moja Lojza je že prav storila, da je že pred prestopila iz naše vere v katoliško.“ 
Duhovnik mu na to odgovori: „Posebno me veseli, da ste pri voljni stopiti v našo vero, kar se bo lahko zgodilo, da boste le verovali in spoznali nekatere resnice, katerih ljudje vaše vere ne verujejo.“ — Zdaj mu duhovnik razlaga vse resnice katoliške vere, in ga vpraša, če hoče jih potrditi in trdno verjeti. Henrik vse potrdi in prosi, da bi ga kmalu vzeli v katoliško cerkev, ker h koncu gre njegovo življenje. Ravno leto in dan je minilo, kar je njegova hči Lojza v kat. cerkev stopila, in na sv. Trojice dan je tudi oče Henrik se odpovedal krivoverstvu in se podal v naročje matere katoliške cerkve. Osem dni potem je umrl. 
V svoji poslednji volji zapusti in izroči Lojzi 50 jezerov goldinarjev in pa največjo in najlepšo hišo v Trstu, zelo založeno z vsirn prodajalskim blagom. Hišo je dal Lojzi v Trstu s tem pristavkom, Andreja do njegove smrti z vsem preskrbeti, karkoli bo potreboval, z obleko, z živežem in stanovanjem. Kmalo po očetovi smrti sklene Lojza Ameriko zapustiti in se v Trst v svojo hišo podati. Ker pa je imela dolžnost Andreja do smrti preskrbeti v svoji hiši, se je vendar z njim zaročila, preden gre v Trst, da bi ne bila sama tako daleč po svetu hodila. Šla sta Andrej in Lojza iz Amerike v Trst, in sta tukaj v lepi krščanski edinosti živela veliko let. Lepo sta svoje otročičke učila v krščanskih resnicah in skrbno jih varovala vse zapeljivosti. 
Tako da Bog srečo tistim, kateri se njega bojijo, njemu služijo in se zvesto greha varujejo. 
Drugi del. 
I. Luka P. v Moškovi na Ruskem 
Velika francoska vojska se vedno naprej pomika in hiti proti Moškovi, nekdaj poglavitnemu mestu celega ruskega cesarstva. Rusi se Francozom le odmikajo, in le malokdaj se jim ustavijo. Francozi veseli, da Rusi pred njim beže, mislijo: da le veliko mesto Moškovo v oblast dobimo, dobili bomo tam živeža zadosti, čez zimo se lahko ohranili, in na spomlad še Rusom vzeli, kolikor se nam bo zdelo. Prišli so Francozi res do Moškove in so mesto tudi brez velikih težav v svojo oblast dobili, toda kolik strah za Francoze! Vsi prebivalci moškovski so mesto zapustili, seboj vzeli, kolikor so mogli, in mesto na vseh vogalih zažgali, da je vse čisto pogorelo. Francoskih soldatov je bilo grozno veliko okoli mesta, mesto pogorelo, zima pa je prihajala grozno huda. Zima je na Ruskem vselej huda, veliko hujša ko v naših deželah, posebno vendar je bila huda tistega leta, ko so Francozi tam bili, t. j. l. 1812. Francozom je živeža zmanjkalo, da so ga mogli v daljne vasi iskat in ga s silo jemat hoditi. 
Luka P. in njegov brat Jakob sta oba srečna in zdrava v Moškovo prišla, toda zdaj se ločita. Jakob gre nazaj z vojskino trumo, ker bil je korporal. Luka pa je mogel iti z več drugimi tovarši v daljno vas živeža iskat. Rusi jih tam primejo, njim orožje pobero in nobenega več nazaj ne spustijo, ampak kmetom jih za hlapce dajo. 
Luka in tri druge tovarše je vzel neki premožen kmet, ki je imel velike gozda in je dosti voglja napravljal in ga prodajal. Vse štiri fante pelje v gozd in njim odkaže, koliko drv morajo posekati in jih razcepiti. Luka je mogel celi dan drva sekati; ker pa ni bil nič trdne postave, je precej prvi dan močno zbolel, tako da so ga mogli domov nesti. Lukov gospodar, Juri po imenu, in njegova žena Ana nista bila trdega srca, čeravno sta Francoze zelo sovražila, kakor so jih vsi, Rusi sovražili. Gospodinja je imela do bolnega Luka usmiljeno srce in mu postregla, kolikor je mogla. Posebno se ji je dobro zdelo, ker je Luka, ko mu je že odleglo, nekatere besede izrekel, da jih je gospodinja lahko razumela. Zato mu reče: „Ti nisi Francoz, ki znaš tako govoriti, da skoraj vse umem, kar praviš; Francoza pa ni moč razumeti.“ 
Luka pravi: „Mati! povem vam, da nisem Francoz, Francozi so me po sili vzeli, da sem mogel z njimi se vojskovat. Jez sem Slovenec, kakor ste vi, mi smo otroci ene matere Slovenije. Vaš jezik in naš jezik je edinega stebla; le odrastlik je različen. Zato se Rus in Ilirec kmalu razumeta.“—Zdaj je gospodinja Luku toliko rajši postregla in mu kaj dala, tako da je kmalu ozdravel. Luka, ker je bil umetalen in brihten, posebno v ženskih opravilih, je zdaj svoji gospodinji pomagal pri ženskih delih. Naučil jo je žgance kuhati, kakor jih le Kranjci dobro narediti znajo; gospodarju Jurju so bili prav všeč. Pokazal je Luka, kako se kaša in kislo zelje vkup skuha, ali pa kaša in kisla repa vkup. Tudi to je oče Juri rad užival. Ko je bil Luka že bolj trden, je naredil pinjo, kakršno Kranjci imajo, z njo puter mesti ali surovo maslo. Tam, kjer je Luka bil, so puter takole narejali: Smetane in surovega mleka so dejali v meh, pa ne poln. Meh je mogel biti prav dobro zavezan in na vrvici obešen za žebelj, ki je v sredi stropa hiše tičal. Potem se vstopita dva možaka vsak v en kot in meh eden drugemu v roke podajata. Včasih morata dolga meh premetavati, preden se puter naredi. Z Lukovo pinjo pa sam človek kmalu puter naredi. To je Rusom tako dopadlo, da je vsak hotel tako pinjo imeti. Luka jih ni mogel zadosti narediti. Se več drugega domačega orodja je napravil Luka, kar je bilo zelo všeč domačim in vsem sosedom. 
Gospodinja je svojega moža Jurja sprosila, da je Luka doma pustil gospodinji v vseh rečeh pomagati, in ga ni več v gozd drva sekat silil. Kakor se grda nevoščljivost povsod vrine in veliko hudega naredi, tako je tudi nevoščljivost tovaršev Luku veliko bridkost napravila.— Oče Juri je vsaki dan svoje drevarje v gozd obiskat šel. Oni mu začno pripovedovati, da to ni prav, zakaj Luka vedno doma drži. „Luka in pa vaša žena sta se preveč seznanila, zato ga doma drži in vam pripoveduje, da ga doma potrebuje.“ 
Še več hudega so od Luka govorili, in tako v srcu očeta Jurja vžgali sovraštvo in hude misli do svoje žene in do njega. Posebno potrjen je bil Juri v svojih hudih mislih do žene, ker ene sobote večer malo pred ko navadno domov pride, in najde Luka, da je ženi lase spletal. Zlo se razjezi Juri rekoč: „Aha! zdaj vidim, da je res, kar mi delavci pripovedujejo. Ti imaš z Lukom preveliko prijaznost, zato pojdem k višemu soldaškemu oblastniku ga prosit, naj Luka od tukaj vzame in naj ga dene, kamor hoče.“ 
Žena odgovori: „Jez nimam nič posebnega z Lukom. Da ga rada pri domov obdržim, storim le zato, ker mi pri vseh ženskih opravilih pomaga, mi vse prav stori in me veliko novega dobrega nauči. Če mi Luka od hiše spraviš, hočem jaz pa une tri, da nobenega ne boš imel. Če mi je Luka lase spletal, to je prava reč! Kaj je s tem kaj hudega storil? Saj jih je tudi drugim sosednim ženam in dekletom! Pokazal nam je, kako imajo ženske na Kranjskem lase spletene in kako kite zavite. Saj to ni nič hudega.“ 
Tovarši pa so bili veseli, da so Luka pri očetu Jurju počrnili, ker so mu bili zelo nevoščljivi. Ostudna hudobija je nevoščljivost. 
II. Luka P. umora obdolžen 
Ravno o tem času, ko se je po vsi soseski razvedelo, da se oče Juri in njegova žena Ana prepirata zavoljo Luka in sta v velikem razprtju, prigodi se huda nesreča, katera Luku velike bridkosti napravi, njegovi sovražni nevoščljivi tovarši mu jo pa privoščijo. Oče Juri je vsak večer navadno o svojem času domov prišel. Enega večera ga čakajo dolgo dolgo, pa ni ga bilo. Mislili so, pri delavcih je ostal, ugasnejo in grado spat. Kar drugi dan pride nekdo povedat, da ne daleč od doma oče Juri blizu pota mrtev leži. Ana vzame tri sosede, da gredo z njo gledat, kje je Juri umorjen. 
Kmalo pridejo za klanček in ga najdejo mrtvega. Vso glavo je imel razbito. Sosedje to hitro naznanijo gosposki. Prišli so pisarji in zdravniki mrtvega Jurja ogledovat, da so zvedeli, kake smrti je umrl, in kdo je mar njegov ubijalec. Nikoli nikjer ni bilo mogoče oslediti, od koga in zakaj je bil Juri umorjen. Sodnija je okoli in okoli dala povelje, pozvedeti Jurjevega ubijalca, pa ni se dalo zvedeti. Natihoma pa so začeli ljudje se meniti, da Jurja ni nobeden drugi ubil, kakor Luka na svet Anin. Luka je bil k gosposki poklican, in sodnik ga naravnost vpraša: „Zakaj si ti svojega gospodarja Jurja ubil?“ 
Luka pravi: „Kdo zamore meni to skazati?“ 
Sodnik: „ Ljudje sploh tako pravijo, da nobeden drugi ga ni ubil, kakor ti, zavoljo njegove žene, s katero v preveliki prijaznosti živiš.“ 
Luka: „ To pravijo le moji nevoščljivi sovražniki. Jez pa tega nisem storil in nikoli kaj takega mislil. Tisto noč, ko je bil Juri ubit, sem jaz celo noč pri sosedi pinjo narejal in se nisem nič ganil iz hiše. To bodo pričali vsi sosedovi domači.“ 
Sodnik ukaže pa Luka v ječo zapreti, rekoč: „Zaprt boš tako dolgo, da se zve, pri čem je ta reč.“ Tudi Ano, Jurjevo ženo, je sodnik poklical in ji rekel, da je ona koga najela, da je Jurja ubil. 
Ana odgovori: „Gospod sodnik! take hudobije storiti meni nikoli ni v misel prišlo. Kdor mene tega dolži, je krivičen. Pred Bogom in pri ljudeh sem nedolžna v zadevi smrti mojega moža Jurja.“ — Na to sodnik tudi Ano ukaže v ječo zapreti. Zaprta sta bila Luka in Ana čez 30 dni, vsak v posebni ječi, in razsodbe pričakujeta. Zdaj pride obsodba takole: 
„Luka P., od katerega se zmeraj mora misliti, da je kriv Jurjeve smrti, je obsojen za eno celo leto v ječo in pa v Sibirijo rudo kopat. Ker pa ni dognano, da je Luka kriv Jurjeve smrti, zato ne bo siljen h težkim delom v Sibiriji, ampak le tamkajšnim bolnim jetnikom bo stregel, za kar je prav pripraven. Ko leto poteče, bo Luka poslan v svojo domovino, na Ilirsko. Če se pred zve, kdo je Jurjev ubijalec, bo Luka pred letom izpuščen. Ana Jurjevna je bila pa obsojena pol leta v ječo, zato ker se vedno misli, da je ona kriva Jurjeve smrti. Če pa pred skaže, da je popolnoma nedolžna, bo pred izpuščena.“ 
Mogla je Ana pretrpeti kazen, čeravno v tej zadevi vsa nedolžna. Luka je bil v Sibirijo odpeljan ravno tako nedolžen. Deset mesecev po tej obsodbi se je za gotovo zvedelo, kdo je bil Jurjev ubijalec. Bil je neki Jurjev tovarš, ker je zavoljo tožbe že na Jurja več časa jezen bil in iskal prilike, se nad njim znositi. Ni ga ravno mislil do smrti ubiti, pa ga je s kolom preveč udaril, da mu precej glava poči. To je sosed spoznal na smrtni postelji v pričo trijeh mož. Grozno ga je peklo, ker je vedel, da sta Luka in Ana tako po nedolžnem kaznovana. Zvedilo se pred ni zato, ker so vsi ljudje tega soseda za poštenega in dobrega imeli. Nihče ni o njem kaj takega mislil. 
III. Luka P. v Sibiriji 
Sibirija (Severija) je velika dežela v severnem kraju Azije. Dolga je okoli 800 in široka okoli 300 nemških milj. Neprijazni, pusti, nerodovitni so kraju Sibirski. Bila je ta dežela pred 400 leti kraljestvo za se; zdaj pa je pod oblastjo rusovskega (rosinskega) cara je bilo poglavitno mesto nekdanjega sibirskega kraljestva. Mesto je stalo pri potoku Sibir, pa zdaj se ne najde nobenega sledu nekdanjega mesta, samo podrt zasip se še vidi. Ne ve se, kdaj je bilo mesto razdejano. Cela Sibirija je zdaj razdeljena v tri okrajne, namreč Tobolsk, Jenisejsk in Irkuck. Zraven se prišteva tudi Katariningrad in Kamčatka. V Tobolsku stanuje carjev namestnik, poglavar vseh sibirskih okrajn. Vsa Sibirija je zelo mrzla. V severnih krajih je tako mrzlo, da ne raste ne žito ne sadje, vendar božja previdnost v vseh krajih ljudi živi. Najde se pa v Sibiriji posebno veliko dobre srebrne, bakrene in železne rude. Rusovska vlada pošilja tja velike hudodelnike, da morajo rudo kopati in tako zaslužiti stroške, ki jih vlada z njimi ima. Po navadi bi Luka ne bil imel v Sibirijo poslan biti, zato ker ni bil za dolgo in ne zavoljo spričane hudobije obsojen, toda poslan je bil tja zato, ker je bilo takrat med tamkajšnimi jetniki veliko bolnih. Luka je bil prav pripraven bolnikom streči, zato mu tam ni bilo nič hudega, bil je med njimi, kakor da bi ne bil sam tudi jetnik. Oskrbnik jetnišnice ga je prav rad imel, in mu dovolil marsikaj, kar drugim jetnikom ni bilo dovoljeno. Luka je mislil, naj bo kakor hoče, eno leto bom že pretrpel. Nedolžen sem umora, katerega so me obdolžili, pa me Bog kaznuje za druge storjene grehe. 
Med jetniki je bil tudi neki zelo bogat graščak, ker se je z neko politiško pregreho ruskemu cesarju tako zameril, da ga je do smrti v ječo v Sibirijo obsodil. Ta je bil zelo bolehen, zavoljo žalosti in pomanjkanja je šlo h koncu njegovo življenje. Prosil je Luka, rekoč: „Ljubi moj Luka! postrezi mi, kolikor zamoreš, saj vidiš, da ne bom dolgo, ker h koncu gre moje življenje. Povrniti veš, da ti tukaj nič ne morem; pa vedi, jaz imam še starejše, očeta in mater. Kedar boš ti izpuščen, moraš iti do mojih ljubih staršev, njim povedat, kako se meni godi, in če pred usmerjem, da jim naznaniš, da sem rešen vseh težav, naj zame molijo. Za vso postrežbo meni storjeno ti bodo moji starejši radi plačali.“ 
Luka pravi na to: „Kako bom našel vaših staršev, ki ne vem, kje so in kaj so.“ — Bolnik pravi: „Ne skrbi, Luka! Pojdi k oskrbniku jetnišnice, reci, da ga lepo prosim malo k meni priti.“ 
Luka gre k oskrbniku, kateri res precej pride k bolniku. Bolnik reče: „Dobri gospod! vidite, zelo sem bolan, ječa je zame veliko hujša, ko za druge, kateri niso bili nikoli nič dobrega navajeni. Poznam, da mi ne bo več dolgo živeti; prosim vas lepo, da mi privolite, pisati mojim starejšem, da mi Luka v moji hudi ječi lepo streže, kolikor more in da naj mu po vrednosti poplačajo veliki trud. Prosim, dovolite mi to, dokler sem še toliko pri moči, da morem pisati.“ 
Oskrbnik pravi: „Privolim, da pišete, toda drugači ne, kakor da pišete v pričo mene, in pismo daste meni v roke nezapečateno. Pisma pred Luka ne dobi v roke kakor o svojem odhodu.“ 
Bolnik z vsem dovoljen, napiše pismo do svojih starišev, in Luku vse pove, kaj so in kje jih bo našel; pismo pa izroči oskrbniku. Graščak je kmalu po tem umrl v ječi, pismo pa je čakalo Lukove rešitve. Ko je bil prost, ga je vzel seboj in šel iskat z njim starišev umrlega graščaka. 
Vsi jetniki so Luka čislali, ker je bil z vsakim prijazen, in vsakemu postregel, kolikor je zamogel. Vsakega jetnika je Luka tudi lepo tolažil in mu rekel, da naj voljno prenaša svojo kazen. Boljše je na tem svetu nekoliko časa trpeti, kakor tam na vekomaj zavržen biti. Tako je Luka marsikatemu lepe krščanske nauke dajal. Vedno bi ga bili radi med seboj imeli, on pa bi bil rajši dans ko jutri ječo zapustil. Vsaki dan je dneve štel, koliko časa bo še mogel med jetniki biti. Tudi oskrbnik jetnišnice je Luka rad imel, ker mu je v vseh rečeh lepo stregel; zato mu je tudi marsikatero reč dovolil, kar bi mu po pravici ne bil smel dovolili. Bližala se je Lukova ječa h koncu; vendar je dočakal v njej grozno čudne zgodbe, kakršne bi si nikdar ne bil mislil. To bo v tretjem delu povedano. 
Tretji del. 
I. Jakob P. se vrne iz Moškove 
Nekdanji francoski cesar Napoleon je s svojo neskončno veliko armado v oblast dobil Moškovo, staro poglavitno mesto ruskega cesarstva, 14. dan kimavca 1812. Ker so pa Rusi iz mesta pobrali, kolikor so mogli in mesto popolnoma požgali in pokončali, so mogli Francozi Moškovo popustiti in se nazaj vrniti, ker niso mogli nikjer živeža dobiti. Napoleon je zapustil Moškovo 19. dan vinotoka, t. j. oktobra 1812. Le 34 dni je notri prebival. Pomikala se je počasi vojska za njim ravno po tistem potu, po katerem je prišla. Ko so pa Francozi požgano mesto popustili, jelo se jim je hudo goditi. Rusi so Francoze od vseh strani zalezovali, jih streljali, pobijali in neusmiljeno morili. Grozno veliko so jih ujeli in v sužnost odpeljali. 
Ko pridejo Francozi konec meseca listopada 1812 do reke, ki se ji pravi Berezina, pokončali so Rusi tam francoske vojske grozno veliko. Strah je brati, koliko so Francozi tam trpeli. Rusi hitijo za njim z močno vojsko, Francozi, vsi trudni, sestradani in zmrznjeni, pribežijo do Berezine. Res da so dva mesta čez vodo naredili, toda ker je bilo ljudstva sila veliko, vsak hiti na most, da bi ušel Rusom, ki so jim na pete bili. Mostovi so se jeli podirati, Rusi na nje streljati. Zima strašna, francoski soldatje pa niso imeli nič zimskega oblačila. Kdor je v vodo padel, je zmrznil. Tak strah je bil takrat, da tisti, kateri so srečno odšli, nikdar niso mogli tiste nesreče pozabiti. Kakor so Rusi v svojih vojskinih naznanilih pisali, je bilo v reki Berezini 36 tavžent utopljencev najdenih. Pa tudi tistih, kateri so čez Berezino srečno prišli, je potem veliko zmrznilo, ker zima je bila posebno huda, beguni pa niso imeli ne živeža ne oblačila, in noč in dan ne pokoja pred Rusi. Ostanki velike francoske vojske pribežijo v poljsko mesto, Kovno po imenu. Tukaj jih Rusi več ne preganjajo in ne morijo. 
Vse velike francoske armada na Ruskem je bilo pobitih 125.000 Od truda, lakote in zime jih je pomerilo 132.000 Vjetih, med njimi je bilo 48 generalov in 2000 oficirjev 193.000 Vseh vkup 450.000 
Pri tolikih nedopovedljivih nadlogah in nesrečah katere so zdaj zapored stiskale francosko vojsko, je Jakop P. vendar srečen prišel čez Berezino, v kateri je brez števila francoskih vojakov potonilo. Francozi so se zdaj umikali Rusom in bežali pred njimi brez vsega reda, hiteli so vsak proti svoji domovini. Jakob P. in trije njegovi tovarši, tudi Kranjci, so vedno vkup hodili. Lačni, raztrgani, ozebli se komaj že premikajo. Pridejo že blizu mesta Kovno po imenu, kjer so mislili se počiti, ogreti in nasititi, zakaj tam se ni bilo Rusov bati. Malo pred mestom od velikega truda se vsi štirje usedejo v sneg, da bi se nekaj počili. Vsedli so se reveži k počitku toda k večnemu počitku, ker nič več niso vstali, zmrznili so. 
Blizo tistega kraja je bil posestnik Bazili po imenu, pravičen, dober mož usmiljenega srca; zato pa mu je Bog sredo dal: imel je lepo pohištvo, dobre zemljišča in veliko premoženja, tudi je imel gostilnico. Ta dobri mož je že veliko Francozov dal pokopati, kateri so zmrznili ali zavoljo bolezni in pomanjkanja pomrli. Ravnal je, kakor nekdaj Tobija. Kakor hitro je zvedel za kakega mrliča, brž pošlje svojega hlapca z vozom, da ga je peljal na žegnano zemljo in ga zagrebel. Zvedel je Bazili, da so štiri Francozi zmrznjeni ne daleč od njegovega domovanja, zato ukaže hlapcu napreči sani in prepeljati jih na žegnano zemljo in jih zagrebsti. Hlapec stori, kar mu gospodar ukaže; po opravljenem delu pa pride Baziliju povedat rekoč: „Oče Bazili, nisem storil, kakor ste mi ukazali.“ 
„Zakaj pa ne?“ 
„Zato“, pravi hlapec, „tri zmrznjence sem naložil in jih tudi zagrebel, ker bili so mrtvi popolnoma; četrtega sem pustil zato, ker se mi je zdel, kakor da bi ne bil še mrtev, on je še voljan in malo gorak.“ 
Oče Bazili je imel eno samo hčerko, ki so jo klicali Katinko, to je Katarina. Ta je bila ravno pri očetu in sliši, kaj je hlapec pripovedoval od zmrznjenega Francoza. Katinka hitro poprosi očeta, naj bi dovolil tistega zmrznjenega Francoza v hišo pripeljati. Slišala sem in tudi brala, da se zamore še v življenje pripraviti k videzu mrtev človek. Zdavno sem želela dobiti priliko, da poskusim to pri kakem mrliču in zdaj to prav lahko poskusiti. 
Oče! Bazili pravi: „Ljuba moja Katinka! prav rad bi dovolil v tvoje želje, toda bojim se, da te bo mrliča strah, znaš od strahu zboleli ali pa še umreti in kaj bom počel brez tebe v svoji starosti!“ 
Katinka pravi: „Oče! nič me ne bo strah ne; veste, da bi ne prosila mrliča v hišo, ko bi se ga bala.“ 
Oče Bazili dovoli in zvečer pri tmi gre hlapec po zmrznjenega Francoza. Pripelje ga, Katinka in hlapec ga neseta v mrzlo kamerco in ga položita na golo slamo. 
II. Jakob P. oživljen. 
Sila veliko si je prizadela Katinka, da bi oživila zmrznjenega Francoza. Celo drago noč sta bila pri njem ona in hlapec. Močila sta ga neprenehoma z mrzlo vodo, drgala sta ga po prsih in po podplatih s krtačami, mazala sta ga s segretim žganjem in mu dobre dišave pod nosom držala. Vse sta počela, karkoli je mogoče zmrznjenega človeka oživiti; toda nič ni zdalo vse prizadevanje; zgubila sta že upanje ga oživiti. Katinka pravi: „Vidim, da nič ne opraviva, da ga ne moreva oživiti; naj leži dans celi dan tu, zvečer ga pa boš peljal zakopat, če ne zapaziva nobenega življenja.“ 
Oba sta mrliča zapustila; Katinka in hlapec gresta po svojih opravilih. Okoli devete ure gre Katinka gledat mrliča, kar zapazi na njegovih licih, da so nekoliko rdečkaste. Pomaže ga spet z gorkim žganjem po sencih in za ušesi, kar mrlič oči odpre. Katinka zelo vesela pravi: „Čast Bogu, oživel bo!“ 
Toda mrlič je spet zatisnil oči. Pogledal je toliko, kakor da bi hotel Katinko prašati, zakaj si toliko prizadeva, ga priklicati nazaj v žalostno življenje. — Pol ure potem mrlič po malem diha, lica so jele rdeče prihajati, in odprl je spet oči. Zdaj kaže očitno znamenja, da je življenje še v njem. Katinka spozna, da zdaj je čas bolnika v gorko stanico prenesti, zato hiti klicat hlapca, da bolnika preneseta v malo zakurjeno stanico in v gorko posteljo. Zdaj še le si prizadene Katinka bolniku streči, ker vidi, da gotovo bo oživel do dobrega. Okoli enajste ure je bolnik globoko vzdihnil, živela mu je začela trepati in oči so se že malo obračale. Ker ust še ni mogel odpreti, vlijala mu je Katinka malo dobre juhe v usta. 
Proti večeru je bolnik že prav lahko dihal, lepo gledal in tudi malo s prstom lahko pomigal, samo ust ni mogel še odpreti, bil je vendar popolnoma živ. Katinka gre zdaj očetu povedat, koliko je opravila pri zmrznjenem Francozu. 
„Ljubi oče!“ pravi Katinka, „pojdite pogledat mojega bolnika; videli boste čudo, on je popolnoma živ, samo govoriti še ne more, pa tudi govoril bo kmalu.“ Oče Bazili gre precej gledat bolnika in se veseli ga videti skoraj zdravega; Katinki priporoča zdaj skrb imeti, da ga popolnoma ozdravi. Drugi dan bolnik že pregovori neke besede, katerih pa Katinka ni mogla razumeli, ker zavoljo slabosti jih je pretiho izgovarjal. Katinka misli, saj tako ne morem razumeli, kaj pravi, če tudi glasno govori, on govori francosko, ker je Francoz, jaz pa francosko ne razumem; če mu jaz kaj povem, me ne more razumeti, ker ne zna našega jezika. Tretji dan bolnik že toliko trdneje prihaja, da je zamogel nekatere besede razumljive povedati. Proti poldnu je roke sklenil in rekel: „Bog vam poplačaj!“ 
Katinka je te besede bolnikove dobro razumela, toda ni hotela s prašanjem nadlegovati oslabljenega bolnika. Četrti dan je bolnik že vse lahko govoril in zložno. Lepo popraša Katinko: „Ljuba moja dobrotnica! povej mi, kako sem jaz k vam prišel?“ 
Katinka pravi: „Ne skrbi za to, vse ti bom povedala, kadar boš popolnoma zdrav in trden. Samo to mi povej, kako jo to, ker si Francoz, pa skoraj vse umem, kar praviš, da si ne znam nič francoskega.“ 
Jakob odgovori prav počasi: „Nisem Francoz jaz, Slovan sem kakor vi; prisiljen sem bil francoski soldat biti, doma sem iz Kranjskega na Ilirskem, kjer se govori le slovensko. Vaš poljski jezik se z našim kranjskem močno ujema, zato se lahko razumemo.“ 
Zlo je to veselilo Katinko; povedala je vse svojemu dobremu očetu Baziliju, kateri ji veleva, da skrbno streže Jakobu, da prav k moči pride in popolnoma ozdravi. Hvalil je oče svojo hčerko zavoljo tolike prizadetve, dozdevno mrtvega Jakoba v življenje priklicati. „Bog bo povrnil tebi stotero, kar si nad revnim tujcem storila. Če človek žejnemu poda kozarec mrzle vode, že ne bo brez plačila pri Bogu, koliko več smeš upati ti za tolike revežu storjene dobrote!“ 
III. Jakob P. ostane v Bazilijevi hiši kakor domač. 
Jakob P. je mogel 40 dni v postelji ostati, da k moči pride in popolnoma ozdravi. Prvi njegov pot je bil v cerkev, kamor ga je spremila tudi Katinka; zahvalit se je šel vsegamogočnemu Bogu za toliko dobroto, da je oživel. Tekle so mu po licu obilne solze srčne zahvale, da mu je Bog naklonil priti toliko dobrim ljudem v roke, kateri so ga gotove smrti oteli. Ko pride domov, gre zahvalit se staremu očetu Baziliju, ker je privolil svoji hčerki toliko skrb za neznanega tujca. Potem prime Katinkino roko, ter jo poljubi rekoč: „Predraga moja Katinka! mogoče meni nikoli ne bo, tebi kdaj povrniti dobrote, ki si jih meni storila; nikoli nisem v stanu poplačati skrbi in truda, kar si imela z menoj! Prosim te, vzemi me za svojega hlapca, da ti po malem poplačam neizmerne dobrote.“ 
Zdaj še le je Katinka pripovedovala Jakobu, kako se je z njim godilo, kako je zmrznil, kako ga je dala pripeljati na svoj dom in zanj skrbela itd. Jakob posluša pazljivo besede in večkrat vzdihne. Nikoli ni mogel skazati se zadosti hvaležnega za toliko skrb dobre Katinke. 
Jakob P., popolnoma zdrav, ostane v Bazilijevi hiši kakor domač, poprime se vsakega dela in lepo postreže vsakemu, kateri v oštarijo pride, ker tabernali so pri Bazilijevi hiši že od nekdaj. Z vsakim človekom je bil dober, prijazen in postrežen, vsakemu se je znal prikupiti, zato so ga vsi radi imeli. Njegovo zadržanje pa in celo njegovo življenje je bilo vredno posebne hvale in posnemanja. Jakob je vsaki dan po leti in po zimi zgodaj vstal, pokleknil in molil po pol ure, včasih tudi še dalj, če ni imel ravno silnega opravila; ravno tako zvečer in večkrat po dnevu. Ob nedeljah in praznikih se je zadržal pri božji službi tako, da so se vsi učili od njega prave pobožnosti in krščanske ponižnosti. 
Čeravno se je Jakob z vsakim človekom rad pogovarjal, je bil vendar vedno moder in preudarčen; držal se je vedno pametno in spodobno, nikdar se ni nasmejal, ko bi bil videl še kaj tako smešnega ali norčljivega, ker vedno je imel smrt pred očmi. Vsi ljudje so Jakoba čislali in spoštovali zavoljo lepega vedenja in spodobnega obnašanja. Posebno všeč je bilo ljudem videti, v koliki časti je on svojo rešiteljico Katinko imel. 
Kmalo se je zvedelo po celi deželi, da je Katinka Bazilijevna obudila v življenje zmrznjenega Francoza; zato so iz daljnih krajev hodili ljudje radovedni gledat Jakoba. Nekateri niso verjeli, da bi bilo to mogoče, drugi so menili, da je to zlegano, zato so se hoteli prepričati in prišli so ga gledat. Prišli so tudi imenitni gospodje visokega stanu, kateri so zvesto Jakoba opraševali, kako mu je bilo takrat, ko je zmrznil? 
Pripelje se tudi neki bogat slaven grof pa zelo radoveden več zvedeti od Jakoba in pravi Katinki: „Več dni hočem pri vas ostati, in plačal vam bom vse dobro, če mi napravite Jakoba, da mi vse na tanko pove, kako se mu je godillo.“ Katinka pove Jakobu, kaj grof želi, in mu reče, naj dopove grofu vse, kar zvedeti želi. 
Jakob dovoli, gre v stanico k grofu in se mu priklonivši reče: „Gnadljivi grof! če vam zamorem kaj ustreči, prav rad to storim.“ — Grof pravi: „Veseli me zelo, da hočeš povedati celo svoje popotovanje o rusovsko-francoski vojski in vse, kar si pretrpel. Le usedi se k mizi, pripovedoval mi boš vse, kar si videl in izkusil, od začetka vojske do zdajne ure. Jakob pripoveduje zdaj po vrsti, kako se je vojska začela, kdaj je bil Jakob k soldatom vzet. Pravil je, kako grozno velika neštevilna armada francoska je šla nad Ruse. — Kako so Rusi vedno bežali pred Francozi do Moškove, nekdanjega poglavnega mesta rusovskega carstva. — Kako je rusovski general Rostopščin mesto Moškovo požgal in tako Francozom vse upanje podrl, po zimi se preživeti. — Kako so mogli Francozi v najhujši zimi se vrniti, brez gorke obleke, brez jedel in v vednem strahu pred Rusi, kateri so za njimi drli kakor divje volkovi; koliko je Francozov v reki Berezini potonilo; koliko je bilo pobitih in vjetih. To vse je Jakob na tanko in obširno pripovedoval, kakor je videl in izkusil. — Grof je na vsako besedo pazil. — „Jez in trije moji tovarši, “ govori Jakob na dalje, „pridemo srečno čez Berezino; bežali smo, kar je bilo naj več mogoče; vendar nas je zima in lakota tako prevzela, da smo popolnoma opešali. Drugega živeža nismo dobili, kakor meso kakega cerknjenega živinčeta, katero je poginilo tistim, ki so pred nami bežali; strašno hudo se nam je godilo. 
Pridemo že blizu mesto Kovna; tam smo upali se malo počiti, najesti in ogreti, ker ni bilo se bati Rusov tako hitro v Kovno. Vidili smo že mestice, pa od velikega truda zdelani in spehani se usedemo prek ceste v sneg, da bi se malo počili in potem šli v mesto. Vsedli smo se reveži, toda ne v časen, ampak v večen počitek. Zadremali smo, pa jeli zmrzovati; trije moji tovarši so popolnoma zmrznili, do dobrega so bili mrtvi. Jez tudi sem bil ves zmrznjen, pa vendar ne mrtev. Grozne bolečine mi je delal mraz, ki mi je šel po rokah in po nogah po vseh žilah proti srcu. Zdelo se mi je, kakor da bi bilo moje srce okoli in okoli z vodo obdano, in čutil sem, dokler ne bo zmrznila voda okoli mojega srca, da ne bom popolnoma mrtev. Zdaj je bila zame grozovita bridkost; dva hlapca prideta s sanmi nas naložit in nas zakopat. Jela sta nas premetavati in nakladati; prvega, drugega in tretjega vržejo na sani; ko mene primeta, pravita: Ta menda ni še zmrznil; videti je še nekaj voljan. Pustljiva ga, pravita, prideva pozneje po njega, bova videla, kaj Katinka poreče. Vse to sem vse dobro slišal in razumel, toda nisem imel toliko moči, pokazati naj manjše znamenje, da sem še živ. Pustila sta me, tri moje zmrznjene tovarše pa peljeta zakopat. Kmalo prideta nazaj, primeta me, vendar prav mehko, in se smejeta rekoč: No, s tem bo Katinka čudeže delala. Pa z božjo pomočjo me je zbudila blaga Katinka spet v življenje.“ — Tako je Jakob pripovedoval in grof ga je bogato obdaroval. 
Nekaj časa potem se pripeljejo nekateri duhovni gospodje, ostanejo v Bazilijevi hiši in vprašajo Jakoba, ali bi jim hotel povedati, kako se mu je godilo takrat, ki je bil na videz mrtev. Jakob, ves prijazen in postrežljiv, rad privoli v želje duhovnih gospodov in takole govori: „Drugim pripovedovati sem se že naveličal; Vam častitljivi gospodje, hočem pa vse pove dati, kar sem izkusil, če me boste le hoteli poslušati.“ — Gospodje se usedejo okoli mize in pravijo: „Jakob! Le govori, poslušali bomo pazljivo!“ — Jakob zdaj govori takole: 
„Častiti gospodje! Vi ljudem pripovedujete in pridigvate, kako grozna, huda in bridka je zadnja smrtna ura za vsakega človeka, toda še senca ni to proti bridkostim, katere trpi človek, kadar se mu smrt približuje. Z nobenimi besedami ni mogoče tega dopovedati, kaj bridkega, strašnega in žalostnega čuti človek takrat, kadar se smrtna ura bliža. Bil sem kakor mrtev, le v mali tenki zavezi je bila moja duša s truplom, vsako minuto je bilo meni popolnoma se ločiti iz sveta. Več sem bil že na onem ko na tem svetu. Zdelo se mi je, da je prišel k meni smrtni angel, vzel mojo dušo in jo pelje skozi strašen temen mostovž. Prideva do grozno velikih vrat, katere so se nama same odprle. Pa ko se odpro, oh strah in groza, bil sem v večnosti. Vidil sem v neizmerjeni daljavi na božjem prestolu sedeti pravičnega sodnika, obdanega z duhovi in svetniki brez števila. Videl sem pa tudi od daleč stati peklenskega sovražnika, kateri me je zavoljo treh reči posebno tožil. Moj angel varuh zdaj spremi mojo dušo pred pravičnega sodnika in jo priporoča božji milosti; peklenski sovražnik pa od daleč zakriči. „Ta duša bo moja. Pravični sodnik, sam ti si govoril, da le tisti bo tebe gledal, kateri bo čisto nedolžno srce ohranil, ta človek pa ni svoje nedolžnosti ohranil.“ —Angel varuh na to odgovori: „Res je, da ta človek nedolžnosti ni popolnoma ohranil, ampak pregrešil se je, toda vendar ne več ko enkrat, in še takrat je bil zmočen in zapeljan; torej je usmiljenja vreden.“ 
Potem pravi peklenski sovražnik: „Ta duša bo moja, pravični sodnik! Tvoje besede so, da krivičniki ne pojdejo v nebeško kraljestvo. Ta človek je pa veliko krivico storil, ljudem po sili jemal in z njimi neusmiljeno ravnal.“ Angelj varuh odgovori: „Tudi to je res, pa on je bil k temu prisiljen. Na vojski ni drugače: kadar sila pride, soldat vzame, kjer dobi; on ne utegne iti pravice iskat; zavoljo vseh napačnost, na vojskah storjenih, naj bodo dajali odgovor tisti, kateri so vojsko začeli. 
Tretjič me je tožil peklenski sovražnik, ki je rekel: „Pravični sodnik! tudi so tvoje besede: Noben preklinjevalec ne bo imel deleža v nebeškem kraljestvu. — Ta človek je pa močno klel čez vreme, čez zimo itd. tedaj ne zasluži iti v nebesa.“ — Angelj varuh pravi: „Tudi to je res, da je klel ta človek v svojem soldaškem stanu; toda klel je le zato, ker se mu je grozno hudo godilo, vendar Boga in svetih reči ni nikoli preklinjal. Klel je le dan svojega rojstva, kar je tudi Job storil, tedaj mu tega ne gre tako za zelo vzeti.“ 
Med tem ko ni bila še sodba čez me sklenjena, pride sodnikova mati Marija. Lepo prosi svojega Sina rekoč: „Ljubi moj sin! dovoli temu revežu še kake dni življenja na zemlji; on gotovo vse popravi in vsem nebesom veliko veselje stori.“ — Sodnik reče: „Mati! kar želiš naj se zgodi.“ 
Pri teh sodnikovih besedah sem dobil tako moč, da sem oči odprl v hiši dobrega Bazilija in usmiljene Katinke.“ — Še več drugih reči je pripovedoval Jakob svojim poslušalcem, kateri so vse pazljivo poslušali, Jakoba obdarovali in šli potem domov. 
IV. Jakob P. ženin pride v nesrečo. 
Sedem let je bil Jakob v Bazilijevi hiši kakor domač. Pridno je delal in skrbel, da so se vsi sosedi nad njim zgledovali. Stari Bazili mu je izročil vse gospodarstvo, ker je spoznal, da se je v vseh rečeh na Jakoba zanesti, bolj kakor se zamore oče na svojega sina zanašati. Ker pa Jakob ni le samo pridno delal, ampak tudi pridno molil, zato je bil v Bazilijevi hiši poseben blagoslov; sreča velika in premoženje se je vedno naraščalo; zelo premožna je bila hiša. Kakor pa se nikjer nevoščljivcev ne manjka, bili so nekateri tudi nevoščljivi Baziliju in njegovemu oskrbniku Jakobu. Toda Jakob se ne zmeni zavoljo nevoščljivcev, ampak zvesto opravlja svoje dolžnosti, in zraven ne pozabi za dušo skrbeti. Starega očeta Bazilija je Jakob tako spoštoval in v časti imel, da noben sin ni v stanu svojega očeta tako spoštovati in v časti imeti. Vsako jutro je šel v sobo k Baziliju mu dobro jutro voščit in prašat, kaj se bo danes delalo. Zvečer spet je šel vselej k staremu Baziliju, ker je bil že od starosti bolehen in nadležen, mu lahko noč voščit in mu vse dopovedat, kaj se je ta dan storilo in koliko se je pridobilo itd. Vse to je bilo staremu Baziliju posebno všeč; zato je Jakoba zelo čislal. 
Ker stari Bazili zmerom slabši prihaja in peša, pokliče enega dne k sebi Katinko, svojo hčer in ji tako le govori: „Katinka! vidiš, da pešam; star sem že tudi, zraven bolehen, zato posihmal ne bom več mogel gospodariti. Poišči si ženina, da se z njim zaročiš, in jaz vama bom vse izročil. Izgovoril si bom potreben živež, stanovanje in še kaj za poboljšek. Če boste lepo z meno ravnali, bomo zmerom vkupaj kakor do zdaj; če bi me pa hoteli kaj zaničevati, potegnil bom v svojo hišo, katero sem si posebej pripravil za stare leta, in dajali mi boste, kar si bom zapisal. Katinka! zberi si ženina, katerega hočeš; nič ne bom nasprotoval tvoji volitvi; kakršnega si boš zbrala, takšnega boš imela. Le Stanizlaja mi ne voli; ker te volitve ne morem potrditi. Stanizlaj je res zal fant, je sosed, je premožen, tudi vidim, da sta si nekaj prijatelja; ker večkrat k nam pride, se ti prav prijazno do njega obnašaš. Tudi vem, da bi se on grozno rad s teboj zaročil, zato da bi svoje in tvoje posestvo združil in potem bil zelo premožen in imeniten. V to ženitvo jaz nikoli ne privolim, to ti naprej povem. Njegov oče je meni veliko hudega prizadeval, dokler je bil živ; ob veliko me je pripravil, veliko škodo mi je naredil, pa — naj bo, minulo je; jaz sem mu vse iz srca odpustil, Bog naj mu tudi vse odpusti, zavoljo mene naj nič ne trpi na onem svetu; za zeta pa njegovega sina vendar nočem imeti, ker jabolko ne pade daleč od drevesa.“ 
Katinka pravi: „Dragi moj oče! pametne so vaše besede; le samo prosim vas, da mi daste tri dni odloga, da si malo pomislim, preden si ženina izberem. Zavoljo Stanizlaja le brez skrbi bodite, tega bi ne hotela, daravno bi vi sami dovolili. Ne dopade mi zavoljo grdih besedi, je tudi grdega srca. Da sem z njim prijazna kakor z vsakim, to terja omika.“ 
Bazili pravi: „Prav je tako, le dobro premisli, čez tri dni mi pridi povedat svojo volitev.“ 
Tretji dan pride Katinka v sobo svojega starega očeta in mu tako govori: „Oče! zbrala sem si ženina, pa že naprej vem, da ne boste dovoljni z njim, Vi ste plemenitnega stanu, bili ste iz premožne, čislane hiše, jaz pa sem si izvolila revnega, pa poštenega fanta, kateri je ne le samo pameten in priden, ampak zraven tudi pobožen in zelo bogoslužen. Če dovolite, je prav; če pa ne, pa vi drugega uganite. Izvolila sem pa našega Jakoba; mislim, da bi bil dober mož.“ 
Oče Bazili pravi: „Prav po mojih mislih je to; popolnoma sem dovoljen s tvojo volitvo. Pa povej mi, Katinka! ali si z Jakobom zastran tega kaj govorila? Sta se že kaj zmenila?“ 
„Prav nič,“ odgovori Katinka; „če ukažete, prideva oba vkup pred vas, da se pogovorimo.“ 
„Pojdi pokliči Jakoba in pridita.“ 
Zdaj prideta Jakob in Katinka pred očeta Bazilija, kateri Jakobu ves prijazen reče: „Jakob! v sedmih letih, kar si pri nas, sem te dobro spoznal; vem, da si priden, zvest in dober človek; glej, zato te je Katinka moja hčerka za moža izvolila, le s teboj se želi zaročiti. Ti boš tedaj mož moje hčerke in tako moj zet. Vse vama bom izročil zato, ker se nadejam, da bosta dobro gospodarila. Zdaj Jakob, le povej, ako si s to ženitvo dovoljen ali ne? Če si dovoljen, podaj mi roko, drugo bomo potem vse naredili.“ 
Jakob vse te besede pazljivo posluša, potem v vsi ponižnosti reče: „Dobri oče Bazili! vse vaše svete z veseljem sprejmem; vse vaše povelja rad in zvesto spolnujem; da bi pa jaz Katinko, vašo hčerko za ženo vzel, tega ne storim in storiti ne morem.“ 
Pri teh Jakobovih besedah ostrmita Bazili in Katinka, ker sta menila, da Jakob komaj čaka privoljenja Bazilijevega se s Katinko zaročiti; zato z debelimi očmi eden drugega pogledujeta. 
Bazili vpraša: „Zavoljo kakega vzroka ne dovoliš, s Katinko se zaročiti?“ 
„Zato ker je ona moja mati. Nikoli pa niste slišali, da bi bil kdo svojo mater za ženo vzel.“ 
„Saj Katinka ni tvoja prava mati, zakaj bi je ne jemal?“ 
„Res da Katinka ni bila moja prava mati, toda še več je bila ko moja prava mati. Moja mati me je rodila, ker me je mogla roditi, Katinka pa ni bila dolžna z menoj toliko trpeti, da me je oživila, zato sem ji dolžen še večjo čast in spoštovanje in pokorščino, ko svoji pravi materi. Če se s Katinko zaročim, veste, da ji potem nisem v stanu take pokorščine skazovati, kakor v prostem stanu. Vzemi, ljuba Katinka! za moža, katerega hočeš, jaz bom vedno tvoj zvesti služabnik. Pri hiši bom ostal, dokler me boste hoteli imeti; kadar me boste pa odgnali, pa pojdem, kamor bom znal — s trebuhom za kruhom.“ 
Katinka je bila zavoljo tega nekoliko žalostna, nekoliko nevoljna; pa mislila je, če ta ne bo, bo pa kak drugi, saj jih imam na ponudbo. 
V nedeljo ukaže Bazili, da naj se napravi boljše ko navadno kosilo in povabi gospod fajmoštra, kaplana in še druga dva veljavna možaka, Bazilijeva prijatelja. O poldne se usedejo za mizo, tudi Jakob in Katinka sta se mogla z povabljenimi vred gostiti. Ko so bili z jedjo že pri konci, reče stari Bazili: „Dragi moj gospod fajmošter! povejte mi, ker vi ste naš duhoven pastir: Ali je po cerkovnih postavah prepovedano se zaročiti moji hčerki Katinki z našim Jakobom, kateremu je življenje otela in ohranila?“ 
Fajmošter zdaj Jakobu tako govore: „Jakob! Močno se motiš, ker se braniš s Katinko se zaročiti za tega voljo, ki praviš, da je ona tvoja mati, pa to ni res. Ona je le tvoja največja dobrotnica, ker ti nisi bil popolnoma mrtev, ampak tvoja smrt je bila le dozdevna smrt; ko bi bil ti popolnoma mrtev, ne Katinka, ne noben človek bi te ne bil mogel k življenju obuditi; ker je tedaj življenje še v tebi bilo, te je Katinka le otela gotove smrti. Ker je zavoljo tega Katinka tvoja največja dobrotnica, si ji ti tudi veliko hvaležnost dolžen. Narvečo nehvaležnost pokažeš s tem, ker se nočeš z njo zaročiti; to kaže, da ti Katinka všeč ni, ali pa da se ne misliš nikoli oženiti. S svojo dobrotnico se zaročiti ni prepovedano ne po deželskih, ne po duhovskih, ne po cesarskih postavah; stori pa, kakor hočeš.“ 
Jakob pravi na to: „Gospod! verjemite mi, da jaz dobro vem, kako grda pregreha je nehvaležnost — da bi jaz svoji dobrotnici nehvaležen bil, raju storim naj težavnejše opravila. Na vaše besede dovolim v zakon s Katinko, če mi zagotovite, da se s tem ne zamerim ne Bogu ne ljudem.“ 
„Zagotovimo te, da bo to ljudem in Bogu dopadljivo.“ 
Zdaj si Jakob in Katinka v roke sežejo in si zakon obljubita. Vsi so bili veseli in dobre volje in še tisti dan naredijo ženitno pismo; ženin in nevesta opravita spraševanje krščanskega nauka in oklice so zapisali. Prihodnjo nedeljo pri duhovnem opravilu sta bila prvikrat oklicana Jakob P. in Katinka Bazilijevna. Vsi ljudje so se čudili, da Katinka vzame tujca, pa so dejali: ker je dober in priden človek, morebiti bo srečen zakon. Le enega človeka je ta oklic posebno zelo v srce zabolel, in ta je bil Stanizlaj. Ta se je tako jezil in togotil, da sklene to ženitvo razdreti, kakor koli bo mogel. „Lejte,“ je rekel Stanizlaj, „ta tujec, ta pritepenec, ta capin mi je Katinko prevzel — ne bo je imel ne.“ 
Od togote in nevoščljivosti je Stanizlaj Jakoba zalezoval in mu po življenju stregel; ker pa ni mogel dobiti prilike, kaj naredi grdi hudobnež? Povabi k sebi tri možake, kateri so bili znani zavoljo revščine, zapravljivosti in zavoljo več drugih napačnosti. Ti možje so bili Juri Lesinski, Janez Vrbovski in Jakob Gabrovski. Pelja jih v kamero, prinese njim piti in se zaklenejo. Zdaj Stanizlaj tako govori: „Možje! dobro vam hočem plačati, če mi pomagate izpeljati, kar želim; toda naprej mi morate priseči, da boste molčali.“ 
Vsi mu obljubijo molčati, da njim le denarjev da. Zdaj njim reče Stanizlaj: „Veste, da je moja pristava blizu ceste in mimo nje mora Bazilijev Jakob večkrat iti. Čakajte ga, kadar po noči mimo pojde, kar se večkrat zgodi; privabite ga k pristavi, kakor veste in znate, in če pride, popadite ga, eden iz med vas naj pa hitro pristavo zažge. Potem Jakoba k meni pripeljite in recite in pričajte, da jo je on zažgal; tako ga bom naj hitreje spet spravil in njegovo ženitev razdrl.“ — Enoglasno so vsi v ta naklep privolili in dejali: „Ne bo dolgo, da ga bomo dobili, storili bomo po tvojih željah.“ 
Od zdaj vsaki večer pridejo k pristavi najeti možak čakat Jakoba, da bi ga z golfijo v nesrečo zamotali. 
Tretji večer že dobijo Jakoba, kateri je z vžgano lučerno mimo Stanizlajeve pristave šel; hitro se Juri Lesinski vleže in začne na pomagaje klicati, kakor da bi mu bila že smrt na jeziku. Jakob zaslišali tako ječanje, pride gledat, kaj se je na pristavi hudega zgodilo, ki je tak krik. Komaj stopi Jakob v štalo in vpraša, kaj je, kar skočita k njemu Janez Vrbovski in Jakob Gabrovski, ga popadeta in zvežejo, nad tem pa Juri Lesinski streho zažge s smodnikom, katerega je imel v ta namen vedno pripravljenega. Hudobneža, katera sta nedolžnega Jakoba držala, mu kažejo zdaj ogenj in pravila: „Glej, kaj si naredil! zakaj si zažgal in toliko škode storil? Le pojdimo,“ in vlečela ga k Stanizlaju. Ko pridejo do hiše, kličeta hudobneža: „Stanizlaj! Glej tvoja pristava je vsa v ognju, pa ujeli smo hudodelnika, kateri je zapalil s svečo v rokah.“ 
Stanizlaj prihrumi iz hiše, in ko ugleda Jakoba, zavpije: „Ti hinavski poniglavec! ti nehvaležni pritepen! zakaj si me v toliko škodo pripravil, ker si mi pristavo zažgal?“ 
Jakob ponižno odgovori: „Stanizlaj! verjemi mi, da jaz nisem storil tega, po krivem me tožijo ti možje; oni sami so zažgali.“ 
Stanizlaj pravi: „Jakob! le pojdi zdaj domov, jutri se bomo pri gosposki do dobrega zmenili; možje bodo pa pričali, kaj si naredil.“ 
Jakob pride domov ves žaloslen in pobit. Vse pove svoji Katinki, kaj se je zgodilo, in ji reče: „Veš kaj, ljuba moja Kalinka! jaz mislim vse vkup popustiti in še nicoj pobegnili od tod. Vidim, da so strašen naklep čez me skovali, da bi me zatrli. Čeravno sem pri tem požaru ves nedolžen, vendar me bodo možje v hudo štrafingo spravili, če bodo prisegli, da sem jaz pristavo zažgal; meni ne bo mogoče skazati nedolžnosti.“ 
Katinka pravi: „Oh Jakob! ne stori tega ne, ne pobegni. Če pobegneš, pokazal boš s tem, kakor da bi bil res ti požigalec, in še mene bodo ljudje sovražili in rekli, da sem te jaz k takemu delu napeljevala. Le ostani, naj bo kakor hoče, saj Bog ve tvojo nedolžnost, saj Bog ne zapusti zvestih služabnikov.“ — Jakob ostane. 
Komaj se dobro dan naredi, že gre Stanizlaj k gosposki; z njim tudi trije možak za priče. 
Ko v pisarnico pride, obsujejo ga vsi uradniki in oprašujejo, kako se je na njegovi pristavi ogenj začel, ker se tam ni nič kurilo. Stanizlaj pravi: „Težko se mi zdi, ker mi je ogenj toliko škodo naredil, še hujše pa se mi zdi, ker mi je sosed zažgal.“ — „Kteri sosed?“ vprašajo vsi. — „I kdo nek — Bazilijev Jakob, kateri je zdaj ravno na oklicih!“ 
„E, ni mogoče, da bi on to storil, ker je pameten in pošten fant.“ 
Stanizlaj pravi: „Ne pomišljujle se, on je zažgal on, trije možje to spričujejo, kateri so ga dobili v tem, ko je zažigal.“ 
Sodnik pravi na to: „Je res ali ne, kakor praviš? Samim besedam sodnik ne sme verjeti.“ 
Stanizlaj odgovori: „Gospod! priče so tukaj; če dovolite, da smejo v pisarnico priti, jih boste zaslišali in potem verjeli.“ — „Naj pridejo.“ 
Vsi trije možje stopijo pred sodnika, kateri jih vpraša: „Ali veste za gotovo, kdo je Stanizlajevo pristavo zažgal?“ 
„Dobro vemo, da jo je zažgal Bazilijev Jakob, ker ujeli smo ga ravno, ko je gorečo svečo v slamnato streho vtikal.“ 
„Ali ste pripravljeni to, kar poveste, tudi s prisego potrditi?“ — „Vsako uro, če je le treba.“ 
„Zdaj le pojdite, jutri ob devetih spet lesem pridite, da boste prisegali; toda povem vam, dobro preneslite, da ne boste krive prisege storili; zakaj kdor jo krivem priseže, temu žugajo duhovske in deželske postave grozne kazni.“ 
Drugi dan pošlje sodnik svojega služabnika po Bazilijevega Jakoba, kateri precej pride, ker je dobro vedel, zakaj je poklican. Sodnik ga zelo resnobno vpraša: „Jakob! znano ti je, da je ponoči Stanizlajeva pristava pogorela; veš li, kdo jo je zažgal?“ 
Jakob srčno odgovori: „Dobro vem. Trije ničvredni možak so jo zažgali, zdaj pa mene dolžijo. Naj lažejo zdaj, kakor hočejo, nikdar ne bom drugače govoril, kakor kar dobro vem, da so oni trije možak pristavo zažgali, zdaj pa mene dolžijo; zakaj? tega ne vem, zdi se mi pa močno, da so podkupljeni. Čutim, da nevoščljivost mene v nesrečo tlači, pa naj se zgodi volja božja.“ 
Poklicani so zdaj v pisarnico Stanizlaj in njegove priče. Sodnik jim z ostro besedo reče: „Jakob pravi, da ga po nedolžnem tožite, da ste vi pristavo zažgali, zdaj pa njega dolžite; kaj boste na to odgovorili?“ 
„Gotovo je Jakob pristavo zažgal, nobeden drugi ne, resnico moramo govoriti in naše govore tudi s prisego potrdimo.“ 
Vsi trije eden, za drugim prisežejo, da so videli Jakoba z gorečo svečo pristavo zažigati. Zadnjič priseže tudi Stanizlaj, da ni nobenemu tih mož za pričevanje nič dal. 
Zdaj pravi sodnik Stanizlaju in njegovim trem pričam: „Konec je tožbe, le pojdite domov, pa povem vam: Gorje in gorje vam, če ste po krivem prisegli, kar se meni močno dozdeva; ne bo se vas ognila kazen.“ — Jakobu pa reče sodnik: „Zlo se mi smiliš, ker si v tako nesrečo prišel. Skoraj za gotovo bi rekel, da ti nisi pristave zažigal, pa ti si le sam, tvoji nasprotniki so trije, in vsi so prisegli, kakor si videl, če si tudi popolnoma nedolžen; po postavah bo sodba izrečena, in ta bi utegnila zelo žalostna biti. Jez te nisem v stanu obsoditi, zato bom vso tožbo in vse okoliščine veliki sodniji v Petrograd poslal, tam naj razsodijo, kakor se njim prav zdi. Med tem pa, da pride razsodba iz Petrograda, moram te po postavah v ječo zapreti. Da ti pa ječa ne bo pretežavna, boš v ječo le spat hodil, po dnevu boš počel, kar boš hotel; le samo zbežati ne smeš.“ 
Jakob pravi: „Storite, kakor veste, da je prav; ušel ne bom, brez skrbi bodite. Jaz sem se pri soldatih pokorščine naučil, tudi vam bom pokoren, smete se zanesti na mojo besedo.“ 
Jakob se da zdaj v ječo zapreti, in večidel je le v njej bil, dasiravno mu je bilo pripuščeno prostemu biti; pokoren je bil postavam. Smela ga je priti obiskat Katinka, kar ni rad videl, zato ker je grozno žalovala zavoljo te zgodbe. 
Enega dne pride Katinka obiskat Jakoba in ga vpraša vsa žalostna, če se je ječe že močno naveličal? Jakob odgovori: „Nič se nisem naveličal le ječe, ker bo le malo časa trpela; ampak bojim se veliko hujše ječe, katera bi me utegnila dobiti, kakor me naš sodnik straši, da si dobro ve, da sem nedolžen. Pa ljuba moja Katinka! ti si meni veliko pripomogla k taki nesreči, da bom mogel trpeti v strašnih ječah veliko let. Zakaj si me k ženitvi prigovarjala? Ko bi si bila ti drugega ženina izvolila, jaz bi bil pri vas lepo brez strahu živel, nihče bi me ne bil nadlegoval, ker nikomur bi jaz ne bil nič prizadeval. Nevoščljivost zavoljo ženitve me je pripravila v take brikosti in žalosti, da bi bilo za me boljše, ako bi me bila v snegu pustila. 
Od dneva do dneva pričakuje Jakob svoje obsodbe iz Petrograda, radoveden, kolika mu bo kazen odmerjena. Ravno ob mesecu pride do sodnika povelje, Jakobu obsodbo oznaniti in ga brez odloga v namenjen kraj poslati. Sodnik pokliče Jakoba pred se, mu oznani, da je velika sodnija v Petrogradu obsodbo čez njega poslala, katera se tako glasi: 
„Jakob P., prepričan hudodelstva požiganja, kar so tri priče s prisego potrdile, in ker je zraven trdovraten, da noče spoznati svoje pregrehe, ampak trdno taji in se nedolžnega dela, je obsojen za ves čas svojega življenja, to je do smrti, v hudo ječo, katero bo mogel prestati v rudniku blizu mesla Irkuck v deželi Sibiriji.“ 
Jakob zaslišati svojo hudo obsodbo, vsega groza spreleti; grozne žalosti in smrtne bridkosti ga obhajajo. Oh, preveč je to, prevelika je kazen, ker v tej reči sem čisto nedolžen! Pa hitro se zbrihta in reče: „Naj se zgodi volja božja. Brez volje nebeškega očeta se nič ne zgodi, tudi na božje pripuščenje sem tako zelo obsojen. Če sem ravno nedolžen v tem, česar me tožijo, morebiti sem se pa s kako drugo pregreho zadolžil tolike kazni. Bom že prestal, saj ne bo vekomaj trpelo; večkrat sem že slišal, da nobeden jetnik v Sibiriji dolgo ne živi, tedaj tudi jaz ne bom. Zakaj jetniki v Sibiriji grozno veliko trpijo; po noči in po dnevu morajo rudo kopati in jo na dan spravljati, živeža pa le slabega in malo dobivajo. Upam, da bom lahko s svojim trpljenjem poplačal dolg, ki sem ga storil pri Bogu.“ Preden Jakoba v Sibirijo odpeljejo, pride ga Katinka še zadnjikrat obiskat in od njega slovo jemat; toda od žalosti so jo tako solze zalivale, da mu ni mogla drugega reči kakor: „Bog te varuj — voljno trpi.“ — Tudi Jakobu so se solze vdrle, ker je mogel zapustiti svojo nevesto. Drugega ni mogel reči, kakor z milimi besedami jo prosi in pravi: „Ljuba moja Katinka! moli za me, da bi mi Bog voljno potrpežljivost dal. Če se več ne vidiva na tem svetu, Bog daj, da bi se videla v nebesih, kjer nam nihče ne bo mogel kaliti prave sreče. Izvoli si drugega ženina, le Stanizlaja nikar ne jemlji, on je mene v strašno nesrečo pripravil, tudi tebi se ne bo dobro godilo, če ga vzameš. — Katinka! srečna ostani, še enkrat se priporočim — moli zame.“ 
S temi besedami se Jakob na voz usede, vklenjen z debelimi verigami, in zdaj ga odpeljejo v daljno deželo Sibirijo, kamor je popotoval celih deset tednov. 
V. Jakob P. najde v Sibiriji v jetnišnici svojega brata Luka 
Ko je bil Jakob P. v veliko jetnišnico v Sibiriji pripeljan, ukaže oskrbnik jetnišnice vse jetnike na dvor pripeljati, v kolobar jih postavi in novega jetnika Jakoba v sredo, in njim tako govori: „Glejte! dobili smo novega tovarša, z imenom Jakob P.; obsojen je za ves čas svojega življenja zavoljo hudodelstva požiganja, da ga boste poznali.“ — Zdaj ukaže oskrbnik precej jetnike vsakega v svojo ječo odpeljati; Jakobu odkaže posebno ječo in mu privoli tri dni počivati, ker grozno truden je bil od tako daljnega popotovanja. 
Med tem stopi iz med jetnikov nekdo k oskrbniku in ga lepo prosi rekoč: „Dobri gospod oskrbnik! Lepo vas prosim, dovolite mi, da smem z novim tovaršem, katerega ste nam pokazali in imenovali, par besedic spregovoriti.“ 
Oskrbnik se začudi in pravi: „Kaj bi nek imel ti govoriti s takim hudodelnikom, ki je do smrti v hudo ječo obsojen?“ — „Dovolite mi, gospod, dovolite — ker naš novi tovarš je moj pravi brat.“ 
Oskrbnik, čeravno je bil oster do jetnikov, bil je vendar usmiljenega srca, in dovoli, Jakoba in njegovega brata Luka v ravno listo ječo zapreti, ter njima reče: „Pogovarjajte se zdaj, kakor hočeta, le samo preveč na glas ne smeta govoriti, ker v naši jetnišnici je prepovedano glasno govorjenje.“ 
Zdaj ko sta Jakob in Luka vkup v ječi, se objameta, oba jokata in grozno žalujeta. Jakob pravi: „Srečen in grozno nesrečen, vesel in grozno žalosten je zame današnji dan! Vesel je zame ta dan, ker po tolikih letih se najdeva in pomeniva, kako se nama je godilo med tem, kar sva se ločila, ker oba sva bila v velikih nevarnostih in nadlogah. Žalosten je pa za me ta dan, ker se najdeva v takem strašnem in žalostnem kraju — v trdi jetnišnici v tuji daljni deželi. Kdo bi bil mislil, da naju bo nesreča v tako strašnem poslopju zedinila in naju v take bridkosti prignala. Pa Bog je gospodar; on, previden oče, najbolje ve, kaj je nam koristno. — On nas obklada s trpljenjem zato, da bi očistila svoje duše, da bi nama ne bilo trpeti na onem svetu.“ 
Luka vpraša Jakoba: „Zakaj si se deležnega storil požigalstva, ker veš, kako hudo je, če človek koga požge in ga v strah in veliko škodo pripravi?“ 
„Ljubi moj bratec Luka! verjemi, da sem v tej reči tako nedolžen, da bi si voščil v vseh rečeh tako nedolžen biti; le nevoščljivost hudobnega človeka me je pahnila v tako nesrečo. Zdaj dopove Jakob svojemu bratu vse čisto od konca do kraja, kako je nevoščljivi Stanizlaj sam sebi veliko škodo storil, da je mene, ki sem mu bil na poti, odrinil, me požiga obdolžil in s krivimi podkupljenimi pričami potrdil, da me je v take nadloge in brezmerne bridkosti pripravil. Pa — naj bo — Bog mu odpusti.“ 
„Zdaj pa ti povej,“ govori Jakob svojemu bratu Luku, „kako si pa ti prišel v to hišo neskončnega trpljenja? Kaj si vendar pregrešil, in za koliko časa si obsojen?“ 
Luka mu odgovori: „Jez nisem prav popolnoma nedolžen, toda tega nisem nikoli storil, zavoljo česar sem obsojen. Obdolžen sem bil umora, kakor da bi bil moža svoje gospodinje umoril; ker pa mi ni bilo mogoče skazati svoje nedolžnosti v tej zadevi, obsodili so me sodniki le na dozdevo za eno leto v ječo. Ko bi se pa vlegnilo pred zvedeti, kdo je Jurja umoril, tedaj bom precej iz ječe izpuščen. Nisem bil obsojen v Sibirijo odpeljan biti; ker pa je bilo v tej jetnišnici veliko bolnih jetnikov, zato so me lesem poslali, da strežem bolnikom. Še pol leta imam in konec bo moje nadloge. Gotovo sem tudi jaz popolnoma nedolžen zastran umora, ampak kriv sem obdolženja zato, ker sem bil preveč prijazen z ženo rajnega Jurja. Naju prijaznost se je ljudem čudna zdela, mož je bil ubit in vsak je rekel, da midva, čeravno ga nisva ubila, sva tako obrnila, da je Juri mogel konec vzeti. Toliko sem kriv svoje kazni.“ 
VI. Luka P. izpuščen iz ječe. 
Vsaki ve, da v ječi je žalostno in dolgočasno; vendar za Jakoba in Luka je pol leta hitro preteklo. Lukova kazen se h koncu bliža in Jakob se od žalosti ves trese, ker posebne bridkosti ga bodo obhajale takrat, kadar se bosta ločila, in bo Jakob sam med tujci v hudi ječi ostal. Ko se bliža zadnji dan Lukove ječe, napove mu oskrbnik jetnišnice, da naj se pripravi, ker jutri je konec njegove kazni; on bo odpeljan do meje rusovskega cesarstva, potem naj gre v svojo domovino ali kamor hoče. Celo noč sta Jakob in Luka pred ločitvo molila, se pogovarjala in slovo jemala eden od drugega. Lepo je tolažil Luka svojega brata Jakoba in mu rekel: „Smiliš se mi, ker boš zdaj sam ostal v daljni tuji deželi; pa le Bogu se ves izroči in trdno zaupaj v božjo neskončno milost; Bog ti bo dal toliko moči, da boš vse voljno in potrpežljivo prestal; tvoja žalost se sčasom gotovo v veselje spremeni. Kdor trdno v Boga zaupa, ta nikoli ne bo osramočen. Misli, saj bo tvoje trpljenje kmalu končano; dolgo gotovo ne boš živel, ker nisi prav trden in ker si veliko že prestal. Bog bo vso tvojo nesrečo izpeljal v tvojo večno srečo; saj si nedolžen; to je tvoja najboljša tolažba.“ 
Jakob, ves utopljen v solzah, reče: „Ljubi moj bratec! res me lepo tolažiš, resnične so tvoje besede; toda ti jih lahko govoriš, ker jutri jetnišnico zapustiš, meni je pa v taki hudi neznani ječi do smrti ostati, oh to je strah misliti! — Pa naj bo, bom prestal, kakor bom mogel — Bog mi daj potrpežljivost!“ 
Zdaj se Jakob potolaži in takole govori svojemu bratu: „Ljubi moj bratec! jutri boš ti jetnišnico in mene zapustil; veš, da ne bova mogla več se kaj pogovarjati, zato prosim te na popotovanju v našo ljubo domovino, oglasi se k moji nekdanji nevesti Katinki. Dopovej ji vse, kako se mi godi, in reci ji, da se priporočim njeni molitvi, ker drugega mi nič ne more pomagati, kakor če za me moli, da mi Bog dodeli krščansko potrpežljivost. Reci Katinki, kadar se bo možila, naj Stanizlaja ne jemlje, on je hudoben človek. Povej ji, da jaz nimam celo nič jeze na Stanizlaja; iz srca sem mu odpustil zavoljo Boga, čeravno mi je toliko krivico storil. Odpustil sem mu v resnici zato, da bi Bog tudi meni grehe odpustil; naj mu tudi Katinka odpusti, da tudi pri Bogu milost najde.“ — Luka obljubi svojemu bratu vse to zvesto opraviti. 
„Luka! še to ti priporočim: če prideš v naju domovino na Kranjsko in pri življenju še najdeš naju očeta, prosim te, ne povej jim, kako se meni godi. Veš, da oče morajo že stari biti, in ko bi slišali in na tenko zvedeli mojo nesrečo, veš od žalosti bi umrli.“ — Tudi to zvesto opraviti Luka obljubi. 
Zjutraj že je bil pred jetnišnico voz pripravljen za Luka. Luka od vseh tovaršev slovo vzame, se oskrbniku jetnišnice lepo zahvali, da mu je bil toliko dober in usmiljen, zdaj brata Jakoba objame, pa ločitev je bila težka, da sta oba tako jokala, da nista mogla besedice spregovoriti. Še oskrbnik jetnišnice se ni mogel zdržati solz pri taki mili ločitvi dveh bratov. 
Luka, ječe oproščen, se odpelje in popotuje trideset dni, da pride do mesta Kovno na Litvanskem, kjer je hotel Katinko Baziljevno obiskati, kakor mu je bil brat Jakob naročil. Pride že blizu mesta, vidi fantička pri cesti igrati se, obstoji in ga vpraša: „Fantič! povej mi povej, katera je hiša Baziljeva?“ 
Fantin mu precej pokaže lepo veliko hišo in pravi: „Tale je.“ — Luka zapelje pred hišo, stopi z voza, gre v hišo, lepo pozdravi Katinko, katera je ravno pri mizi nekaj šivala, in reče: „Sem li prav prišel ali ne? Je to Bazilijeva hiša? Rad bi pri vas prenočil, da bi mi ne bilo treba v Kovno hoditi, jutri grem naprej?“ 
Katinka mu reče prijazno: „Prav ste prišli, prav; lahko tukaj prenočite vi, vaš voznik in konj; le sprezite in konja v štalo postavite.“ Luka vesel take prijazne postrežbe vse opravi, konju in vozniku pa reče dati jesti, ker celi dan še ni nobeden nič jesti imel. Potem se Luka tudi k mizi usede in se spusti s Katinko v prijazen pogovor in jo vpraša. „No, Katinka! si li zdrava, kako ti je?“ 
Katinka ogleduje Luka od nog do glave in mu reče: „Kaj me poznaš, ker veš, kako mi je ime?“ — „Ne poznam te ne; vendar vem, da si Katinka! Si li pozabila že svojega ženina Jakoba, ali se še na njega spomniš?“ 
Katinka ga srpo pogleda in mu reče vsa začudena: „Si li ti Jakob P., ker si mu toliko podoben, ali si njegov duh?“ 
Luka odgovori: „Jez nisem ne Jakob P. in tudi ne njegov duh, ampak jaz sem Jakobov brat, Luka mi je pa ime.“ 
„Čudno se mi je zdelo,“ pravi Katinka, „kako da bi me ti poznal in moje ime vedel, ker spoznala sem pri prvi besedi, da si tujec, ker te že jezik razodeva. Povej hitro, od kod prideš in kam greš?“ 
„Pridem ravno iz tiste hiše, kjer je tvoj ženin, moj brat Jakob, zaprt.“ 
Zdaj Luka razlaga in pripoveduje. Katinki vse od konca do kraja, kako se mu je godilo; kako je bil le zavoljo sumljivosti obsojen v ječo za eno leto, in odpeljan v daljno deželo Sibirijo. Pripoveduje ji, kako sta bila z Jakobom celega pol leta v eni ječi zaprta, kar je dovolil milosrčni oskrbnik jetnišnice, kateri je še nekaj usmiljeno srce imel. Pripovedoval je: Jakobu v ječi ravno ni velike sile, vsi ga imajo radi, zato ki je potrpežljiv in pohleven. Nikoli se ne roti in ne preklinja zavoljo tolike kazni, čeravno je nedolžen, kakor drugi jetniki kolnejo, dasi so zaslužili jetniške pokore. Narveče bridkosti in žalosti dela Jakobu, da je obsojen do smrti. Strašno ga boli, kadarkoli se spomni, da le sama smrt bo storila konec njegovemu trpljenju; zato mi je zelo naročal, da bi za njega molila. On mi je naročil tebe prositi, da bi ti vsak dan za njega en očenaš in eno češčeno Marijo zmolila; on bo pa za te tudi pri Bogu prosil, kadar k njemu pride, da bi tudi srečna za njim k Bogu prišla.“ 
Z ginjenim srcem je Katinka te besede poslušala in obljubi vsaki dan gotovo nekoliko moliti za Jakoba, kar je tudi zvesto spolnovala. Potem reče Luku: „Veš kaj, Luka! ostani pri nas namest svojega brata Jakoba. Če boš priden in zvest, kakor je bil tvoj brat, nič hudega ti ne bo. Saj v svoji domovini nimaš nič premoženja; ali si tu ali tam, to je tebi vse eno. Pri nas boš, dokler boš hotel biti; glej moškega potrebujemo pri hiši poštenega; možiti se pa zdaj še nočem, dokler se kaj ne prenaredi.“ 
Luka dovoli in ostane v hiši Bazilijevi, kakor je bil pred njegov brat Jakob. 
VII. Luka P. v Bazilijevi hiši. 
Luka P. se prav dobro obnaša v Bazilijevi hiši, ker bil je zelo priljuden, z vsakim prijazen in postrežljiv. Katinka ga je zelo rada imela, posebno ker je bil izurjen tudi v ženskih opravilih. Pri kuhaji je bil bolj zveden ko marsikatera kuharica. Ljudem postreči nobeden ni tako znal, ko Luka; zato so se iz več krajev ljudje shajali v Bazilijevo gostilnico, da so videli in izkusili Lukovo postrežbo in snažnost, kar pri Polakih ni navadno. Tudi stari Bazili je Luka od začetka rad imel, ker je videl, da Luka veliko dobička k hiši pripravi; pa Luka je imel neko napako, kakršna se nahaja pri več dosluženih vojakih, to je, da je večkrat pregloboko v kozarec pogledal. Zakrivala je dolgo časa Katinka pijančevanje Lukovo pred očetom, toda zadnjič stari Bazili zapazi, da Luka škodo dela pri hiši in pohujšanje s svojim pijančevanjem, zato ga večkrat svari in mu tako govori: „Luka! tako ni prav, kakor ravnaš. Zakaj se tolikokrat vpijaniš, kar je za dušo in za truplo grozno škodljivo? Ti ne boš nikoli sreče imel, tudi pri ljudeh ne boš mogel nikjer biti in dolgo ne boš živel, pred časom si boš smrt priklical in umrl boš nesrečno. Če se pijančevanje pri tebi ukorenini in bo tebi navadno, nikdar se ne boš popravil, nikoli se ne boš poboljšal. Stari pregovor pravi: Pijanec se takrat spreobrne, kadar se v jamo zvrne. — Kako ves drugačen je bil tvoj brat Jakob! Nikdar se ni vpijanil, nikoli ni neumnih norčij uganjal, ampak vselej pameten in moder je bil; zato so ga pa tudi vsi ljudje čislali in ga spoštovali.“ 
Pa kadarkoli je stari Bazili Luka kaj opominjal in svaril ter mu grdobo pijančevanja očital, je Luka vselej takole odgovoril: „Dobri oče Bazili! prosim vas, ne zamerite, nobenkrat več se ne bom vpijanil. — Odpustite mi, nisem mislil se vpijaniti, pa tovarši so me zapeljali, me tako dolgo silili piti, da so me vpijanili.“ 
Od začetka je Bazili veroval Lukovim besedam, toda kmalu se prepriča, da Luka le obeta ne več se vpijaniti, v resnici pa ostane pijanček; zato ga zdaj nima več rad, ga grdo gleda in težko ga vidi pri hiši. Res je, da se je Luka včasih malo napil, pa vendar ni bilo tako zelo, kakor je bilo staremu Baziliju povedano. Bilo je več takih priliznjencev, kateri so se staremu Baziliju prikupovali, se mu lizali, in vsako reč drugače povedali, kakor je bilo res. Taki hudobni podpihovalci, opravljivci in grdi lizuni so ubogega Luka pri Baziliju tako počrnili, da je bil videti desetkrat bolj črn, kakor je v resnici čem bil. Tožen je bil, pa po krivem obdolžen Luka, ne le samo zavoljo pijančevanja, ampak tudi zastran drugih napačnost. 
Enega dne reče Luka žalosten Katinki: „Vidim, da me tvoj oče sovražijo in grdo me gledajo, zato povem, da pri vas ne morem več ostati. Poiščite si drugega hlapca, konec leta pa pojdem, kamor bom vedel in znal; pri taki hiši meni ni mogoče biti, kjer me neradi vidijo. Rajši pomanjkanje trpim, da le v prijaznosti živim.“ 
Katinka mu reče: „Jez v tej reči ne morem pomagati. Potrpi le še do konec leta, in se vari pijančevanja; vse se potem na bolj obrne.“ 
Luka ostane, ker se nadja, da mu bo Katinka rada pomagala že zavoljo njegovega brata Jakoba, dela pridno in se skrbno varuje pijančevanja. 
VIII. Jakob P. za nedolžnega spoznan iz ječe izpuščen. 
V jesen se pripelje nekega dne visok imeniten gospod v lepi kočiji z dvema posebno lepima konjema, ostane pred Bazilijevo hišo, in popraša Luka P., ki je ravno na pragu stal, ali bi ne mogel tukaj prenočiti. Čeravno ni bilo še pozno, vendar se gospodu ni ljubilo dalje hoditi. Luka odgovori: „Prav lahko boste prenočili, saj je tukaj gostilnica; vso postrežbo boste imeli.“ 
Gospod stopi iz kočije, kočijažu ukaže konje lepo preskrbeti in gre v hišo. Katinka mu že naproti priteče, ga prijazno sprejme in po navadi pozdravi. 
Gospod pravi: „No Katinka! Kako je že kaj? Ali me še kaj poznaš?“ 
„Gospod žlahtni!“ pravi Katinka, „ne zamerite, prav nič vas ne poznam.“ „Saj sem bil lansko leto o tem času dva dni pri vas, ker sem popotoval na Avstrijansko po opravilih, kamor moram tudi letos iti. Graf W. sem, svetovalec našega samooblastnega ruskega cara.“ 
„Zdaj se pač spomnim, da ste bili vi lansko leto pri nas prenočili; nisem pozabila ne, da ste mi lep dar podelili. Zlo me veseli, žlahtne gospod grof! da ste se spet pri nas oglasili; postregla vam bom, kar bo največ mogoče, da boste zadovoljni.“ 
„Prav je, dobra Katinka, pa povej mi najprvo, kako je, da si tako bleda, pobita in žalostna, ker lani si bila lepa, rdeča, vesela in dobre volje, zdaj pa si, kakor na pol mrtva? Ali si bolna, ali pa imaš kake skrivne bridkosti, kakršne si mladi ljudje dostikrat sami napravljajo?“ 
„Žlahtni gospod grof! lepo vas prosim, ne vprašujte me takih reči, ker nerada slišim govoriti od svojih težav.“ 
Grof, radoveden, zakaj je Katinka le žalostna, jo vedno sili mu povedati, kaj ji je. — „Saj mi ne morete pomagati, če vam ravno povem, zakaj sem žalostna.“ — Grof pravi: „Marsikaterim sem že pomagal, pa zamorem tudi tebi, če le nimaš kake telesne bolezni. Če imaš telesno bolezen, ti zares nisem v stanu pomagati, ker zdravnik nisem; če te pa stiskajo druge bridkosti, zamorem pa vendar le pomagati.“ — „E, bolna sem pri zdravem srcu.“ 
Grof ji ne da pokoja, da mora mu povedati, kaj ji ne da pokoja, da mora mu povedati, kaj jo tako zelo teži. — Ob kratkem Katinka pove zdaj grofu, kako je Stanizlaj njenega ženina v grozno nesrečo, v ječo do smrti, pripravil, ker gotovo vem, da je Jakob nedolžen. Trije hudobneži so s prisego potrdili Jakobovo hudodelstvo, pa v resnici so po krivem prisegli. Eden onih treh hudobnežev mi je že sam tukaj v hiši povedal, da ga noč in dan grozno peče zavoljo krive prisege, ki je z njo nedolžnega v strašno nesrečo pripravil. Rekel je, sam bi se sodniji v roke dal, pa se bojim velike kazni, zato zmerom odlašam, in ta je Juri Lesinski.“ 
Grof vse te besede pazljivo posluša, potem reče: „Katinka! bi li mogla poklicati Lesinskega v hišo, da bi jaz sam z njim govoril?“ — „Precej bo prišel, saj ni daleč od tod.“ 
Juri Lesinski kmalu pride ter se priklone grofu rekoč: „Kaj mi ukažete?“ — Grof ga pelje v kamerco, da sta bila sama in mu reče: „Lesinski! zakaj si s krivo prisego nedolžnega Jakoba v toliko nadlogo spravil? Mar ne veš, kako velika kazen je odkazana za krivo prisego?“ Lesinski obmolči. 
Grof mu reče po nekolikem molčanju: „No, govori, zakaj si krivo prisegel; tajiti več ne moreš, ker vse že vem.“ — Lesinski pomišljaje, reče: „Ne zamerite, dobri gospod grof! res sem krivo prisegel res, toda storil sem to jaz le zavoljo revščine. Nič nisem imel živeža, stradal sem, Stanizlaj mi je dal denarjev in mi obljubil dati tudi žita, sočivja in drugih reči več, zato sem prisegel, pa nisem mislil, da bo iz te prisege toliko hudega izhajalo. Saj me je tudi vedno srce bolelo, neprenehoma sem bil žalosten te pregrehe. Večkrat sem mislil sam razodeti gosposki to storjeno krivico, toda bal sem se kazni; zato sem le odlašal, zdaj pa naj se zgodi z menoj, kar hoče, resnico bom govoril, če me tudi kazen zadene, ker boljše mi je na tem svetu pokoriti se za storjeno krivico, kakor v večnosti strašne martre trpeti.“ 
Grof W. vse njegove besede zapiše in potem reče prav prijazno: „Lesinski! prav imaš; le resnico govori, ker pa spoznaš storjeno krivico in si pripravljen razodeti vse natanko, bodi brez skrbi, čeravno si kazen zaslužil; prosil bom jaz zate, da se ti nič hudega ne bo zgodilo. Zdaj pojdi domov, poklican boš k sodniji, govori takrat kakor si zdaj obljubil.“ 
Grof W. pokliče Kalinko in jo vpraša, ali je daleč od tukaj Stanizlajeva hiša? Ona pelje grofa k oknu in mu s prstom pokaže Stanizlajevo hišo rekoč: „Una lepa velika hiša je tik ceste.“ 
Grof pravi: „Je že dobro,“ in vzame palico in klobuk, ukaže svojemu služabniku ga spremiti in gresta počasi proti Stanizlajevi hiši. Ko prideta do hiše, ukaže grof služabniku, zunaj ostati in ga čakati, in sam gre v vežo. V veži deklo vpraša: „Je li doma gospodar?“ — „Doma je doma, kmalu bo tukaj,“ in skoči ga klicat. Stanizlaj pride, se odkrije in lepo priklone rekoč: „Gospod žlahtni! kaj zaukažete?“ 
Grof vpraša: „Si li ti gospodar te hiše? Si ti Stanizlaj?“ — „Ja jaz, sem?“ — „Pojdiva v posebno sobo, zakaj jaz ti imam nekaj posebnega povedati, kar le ti smeš slišati, drugi ne.“ 
Stanizlaj pelje grofa v zgorno sobo, vrata zapahne in grof takole začne govoriti: „Stanizlaj! kaj si naredil? Kaj ne veš, da le to, kar se ne stori, se ne zve; karkoli se pa stori, se gotovo zve, če ne kmalu, pa pozneje. Zakaj si nedolžnega Bazilijevega Jakoba v neizrekljivo nesrečo zakopal? Kdaj boš zamogel toliko krivico popraviti? Kaj ne, da mene poznaš, kdo sem?“ — „Se ve, da ne.“ — „Jaz sem grof W., veliki služabnik našega slavnega cara. Grem po opravkih na Avstrijansko, od cesarja poslan; ko sem pa zvedel, da je tukaj blizu tvoje domovanje, oglasil sem se, tebi na tihoma povedati, da prišel je glas do cesarja, kaj si ti naredil, koliko krivico si storil; zato čaka te grozno huda kazen, povem ti, za glavo ti gre. Zdaj si še zamoreš pomagati in se ohraniti; toda drugače ne, kakor da pobegneš po noči in zbežiš pod drugega kralja ali cesarja. Če nocoj ne zbežiš, jutri je že prekasno; soldatje so že na poti tebe ujeti, zvezati in te v Petrograd pregnati. Stanizlaj, zdaj stori, kakor hočeš, Bog te obvaruj, več ne smem s teboj govoriti.“ 
Stanizlaj ves prepaden skoraj da ne omedli; ves se trese, komaj še zgovori besede: „Gnadljivi gospod grof! lepo vas zahvalim, da ste mi prišli povedat, saj se mi je zmeraj dozdevalo, da bo moja hudobija na dan prišla, pa sem mislil, to se bo vse pozabilo; ja, dobri gospod grof! kam pa hočem zbežati?“ — „Zbeži pod Turka, pod Praza ali pa pod Avstrijanca.“ — „Pa nimam potnega lista?“ — „Hitro svoje premoženje izroči drugim v varstvo; zvečer pridi h gosposki in prosi, da ti narede potni list, katerega potrebuješ za na pot v daljne kraje in storili bodo, kar je prav.“ — Grof odide. 
Stanizlaj hiti denarje vkup spravljati za popotnico. Komaj grof stopi v hišo Bazilijevo, čaka ga že okrajni sodnik bližnega mesta Kovno, ki se je prišel poklonit grofu W. „Ravno prav, da pridete,“ pravi grof, „namenjen sem bil vam pisati, kar zdaj ne bo treba; lahko vam z besedo povem. Kmalo zdaj hitite domov; Stanizlaj bo prišel vas prosit potnega lista, ker misli iti v daljne dežele; pa kadar pride, hitro pokličite sodniškega hlapca, primite Stanizlaja, zvežite ga in zaprite ga skrbno v hudo ječo — na moje besede, bom že jaz odgovor dal. Potem pokličite tudi vse tiste tri priče, ki so krivo prisegle, to so: Juri Lesinski, Janez Vrbovski in Jakob Gabrovski; pozaprite jih in popolnoma izprašajte, ker gotovo se bo pokazala nedolžnost Bazilijevega Jakoba.“ 
Komaj sodnik domov pride, že mu je bil Stanizlaj za petami in ga prosi mu dati potni list, da bo veljaven za daljne dežele. Sodnik pravi: „Precej bo,“ in pokliče sodniškega hlapca, kateremu kaže Stanizlaja trdno ukleniti in ga v varno ječo zapreti. Stanizlaj se brani, joka, prosi, praša, zakaj ga zapirajo, toda vse nič ne zda; mogel je iti v ječo in se vkleniti dati. Še tisti večer ukaže sodnik poloviti vse tri Stanizlajeve priče in jih zapreti vsakega v posebno ječo. Drugi dan precej pokliče sodnik na izpraševanje vse tri priče, enega za drugim. Nar prvi je bil na vrsti Juri Lesinski. Ta je golo resnico govoril; obstal in potrdil je z lastnim podpisom, da je krivo prisegel čez Bazilijevega Jakoba. Potem je bil poklican Janez Vrbovski; ta je ravno tako potrdil in spoznal svojo krivico rekoč: Prav žal mi je, da sem krivo prisegel in nedolžnega Jakoba v toliko nesrečo pripravil; zato naj me zadene še tolika kazen, rad jo prestojim, da mi ne bo treba na onem svetu trpeti.“ Zdaj je bil poklican Jakob Gabrovski in opraševan, zakaj je krivo prisegel. Ta je pa vse tajil in trdil, da je pravično prisegel, da je res Jakoba videl gorečo svečo v strahu vtikati. Sodnika take besede razsrdijo in reče z ostrimi besedami: „Jakob Gabrovski! ti si trdovraten hudobnež; tajiš, kar si gotovo storil, ker oba tvoja tovarša Lesinski in Vrhovski sta spoznala svojo pregreho, tudi Stanizlaj spozna svojo krivico in se rad vda vsaki kazni, sam ti si trdovraten, toda boš že čutil. Ali ne veš, da imam jaz pravico tebe zaprtega imeli tako dolgo, dokler resnice ne govoriš; deset let znaš bili tukaj zaprt, pa se boš že naveličal tajiti.“ — 
Zadnjič je bil poklican na izpraševanje in preiskovanje Stanizlaj. Sodnik ga vpraša: „Zakaj si vendar ti tako nespameten in hudoben, da s svojo nesrečo narediš bližnemu strašno nesrečo. Satu si dal svojo pristavo zažgati, zato da si Jakoba P. obdolžil in nedolžnega v strašne muke (martre) spravil. Kolik dobiček imaš zato? Posebna kazen te čaka zato.“ 
Na te besede sodnikove se Stanizlej zjoka in reče ves žalosten in skesan: „Gospod sodnik! nič ne tajim; resnico govorim, ker vem, da je res, kar mi je grof W. povedal: „Kar se ne stori, se ne zve. Sama grda nevoščljivost me je zmotila in v toliko pregreho zapeljala, pač je res nevoščljivost peklenska pregreha; prav mi je, da bom trpel zdaj kazen, katere sem bližnim pripravljal; drugim sem jamo kopal, zdaj sem se sam v njo zvrnil. Nevoščljiv sem bil Jakobu P. ga videti posesti lepo premoženje in dobiti zalo nevesto Katinko, katero bi bil jaz rad imel, in ostudna nevoščljivost mi ni dala pokoja tako dolgo, da sem nedolžnega Jakoba v nesrečo spravil. Ker pa svojega namena drugače nisem mogel doseči storil sem, kakor vam je znano; mislil sem, da bo vse to skrito ostalo, ker Jakob P. je tujec, nihče se ne bo za njega poganjal. Spoznam, da sem velike kazni vreden; rad jo bom pretrpel, naj bo kakršna hoče, le samo to vas prosim, dobri sodnik! pomagajte mi toliko, da me ne bodo ob glavo dejali. Dobro vem, da v takih zadevah so naše postave grozno ostre.“ 
Sodnik pravi: „Ne boj se Stanizlaj! ker spoznaš svojo pregreho in se rad udaš postavam, ne bo zate obsodba tako huda, kakor ko bi bil tajil. Vedeti pa moraš, da te jaz ne smem soditi, ampak na višje povelje te moram poslali v Petrograd pred veliko sodnijo; tam boš sojen in kazen ti bo odločena. Jez pa bom že pisal veliki sodniji in prosil, naj te po milosti sodi. Pripravi se, jutri te odpeljejo v Petrograd, tam boš zaslišal svojo obsodbo.“ 
Komej je bil mesec okoli, že je stekla sodba čez Stanizlaja. Obsojen je bil na smrt, da bo obešen in na vislicah umrl. Ko Stanizlaj obsodbo na smrt za sliši, se tako prestraši, da je v omedlevico padel in se več časa ni zavedel. Ko se zbrihta, reče: Oh neumna moja glava! zakaj sem se dal premotiti grdi nevoščljivosti — kako strašno in žalostno smrt bom mogel storiti!“ 
Predsednik velike sodnije, ki je Stanizlaju smrtno obsodbo oznanil, pa mu reče: „Ne bodi tako obupljiv, odprta ti je pot prositi svetlega cesarja za milost, morebiti, ker je posebno usmiljenega srca, tebi prizanese in smrtno kazen v ječo spremeni. Ako misliš milosti prositi, zdaj povej, da bomo pismeno prošnjo naredili. Stanizlaj prosi, naj se naredi prošnja do cesarja, da bi mu bila kazen pomanjšana, ker se je prenaglil v svoji pregrehi. Prošnja za Stanizlaja je bila narejena in cesarju predpoložena. Cesar je Stanizlaja pomiloslil, mu obsodbo spremenil, tako da ne bo obešen, ampak da pojde v Sibirijo v hudo ječo ravno v tisto jetnišnico, kjer je do zdaj nedolžni Jakob bil. Ravno s tem vozom, ki bo na njem pripeljan v Sibirijo Stanizlaj, odpeljal se bo oprosteni Jakob P. v mesto Kovno v hišo Bazilijevo, ali pa če bo hotel iti v svojo domovino, do avstrijanske meje. Janez Vrbovski in Jakob Grahovski sta bila obsojena na dve leti v hudo ječo zavoljo krive prisege, Janez Lesinski pa je bil oproslen na prošnjo grofa W. Pri pomilostenju Stanizlaja je cesar ukazal vse Stanizlajevo premoženje Jakobu P. izročiti, le sodnji stroški se morajo pred plačati. Ker je Jakob tolike težave čez leto trpel, naj bo za povračilo Stanizlajevo premoženje imel. 
Ker je pot v Sibirijo grozno dolga, le po dolgem potovanju se tja pride. Da bi pa med tem nedolžni Jakob ne trpel jetniških težav, cesar ukaže pisati oskrbniku velike jelnišnice pismo in ga s svojo roko podpiše. Pismo se je tako glasilo. „Moj oskrbnik jetnišnice! Precej ko to moje pismo prejmeš, pokliči k sebi Jakoba P., do smrti obsojenega jetnika, oznani mu moje povelje in povej mu, da je oprosten, ker pokazala se je njegova nedolžnost. Precej mu ukaži odbiti železje z nog, naredi mu vse čisto novo lepo oblačilo, imej ga pri sebi, pri tvoji mizi naj je in počiva naj od vsega dela in čaka tako dolgo, da hudobnega Stanizlaja pripeljejo in ravno na tem vozu naj odpeljejo oprostenega Jakoba P. do mesta Kovno, ali pa ko bi želel do avstrijanske meje. Vse to zvesto opravi, kar ti ukaže tvoj cesar Aleksander.“ 
S tem pismom je lepo pokazal ruski car svoje milostljivo srce in resnično voljo, vsakateremu pomagati, kolikor je mogoče. Po prijetem pismu ukaže oskrbnik jelnišnice poklicati jetnika Jakoba P., kateri ni nič vedel od vsega tega. Ko pride, reče mu oskrbnik vsesti se, kar se je Jakobu grozno čudno zdelo, ker noben jetnik se ni smel v pričo oskrbnika vsesti. Oskrbnik popraša Jakoba: „Veš, zakaj sem te dal poklicati?“ — „Kako mi je mogoče to videti, žlahtni gospod!“ — „Preveselo sporočilo ti moram povedati; vedi, da je konec tvoje ječe, oprosten si od današnjega dne. Pokazala se je tvoja nedolžnost, in ravno tisti, kateri je tebe v ječo spravil, pride na tvoje mesto, to je Stanizlaj. Kedar bodo njega pripeljali, odpeljali bodo tebe; med tem boš počival, da se koliko toliko okrepčaš in okrepčan zapustiš kraj svojega trpljenja. Jaz sem že blizu trideset let oskrbnik te jetnišnice, pa v tem času še nobeden jetnik take baže, kateri je bil za celi čas svojega življenja obsojen, ni bil oprosten, pred da ga je smrt rešila; zavoljo tebe mi pa piše sam cesar, zato poslušaj, kaj pismo govori. Zdaj bere oskrbnik cesarsko pismo Jakobu po vrsti. Jakob posluša, pa od velike radosti, od prevelikega veselja, od posebno sladkih občutljejev omedli in se na tla zgrudi. Oskrbnik naglo pokliče zdravnika in mu reče vse prizadeti si, da Jakoba pri življenju ohrani, ker znano je, da včasih človek od veselja nagloma usmerje. 
Zdravnik ga maže z dišečimi mazili in kmalu ga zbrihta. Ko se zave, bile so njegove prve besede: „O Bog! pravičen si, zdaj prav spoznam, da je res: kdor v Boga zaupa, nikoli ne bo zapuščen.“ — Jakob zdaj počiva, dela le, če se mu kaj poljubi za kratek čas, in pričakuje dneva svojega odhoda iz žalostne Sibirije. 
Preteklo je sedem tednov, kar pripeljejo Stanizlaja vklenjenega v težke verige na rokah in na nogah. Jakob mu na proti gre, in mu tako govori: „No, sosed! si prišel za menoj; akoravno si ti meni veliko krivico storil, vendar se mi smiliš, da si v tako hudo ječo prišel; ne privoščim ti tega, ne veselim so tvoje nesreče, ampak žalosten sem, ker največjemu sovražniku ne privoščim tolikih težav, kakor jih morajo tukaj jetniki trpeti.“ — Stanizlaj pravi: „Saj si ti kriv moje nesreče.“ — „Zakaj, kako bi bil jaz kriv?“ — „Takole, ko bi ne bil se ti pri Katinki ženil, bi jaz nikdar ne bil kaj tako hudega storil, in nikoli v to ječo ne bil prišel.“ — „Ljubi moj Stanizlaj! jaz nisem vedel, da si bil ti tako na Katinko navezan; saj veš, da sem se od začetka zelo branil; ker mi pa niso dali pokoja, sem dovolil. Ko bi bil jaz vedel, da se boš ti zavoljo tega name toliko srdil, nikoli bi jaz ne bil dovolil v ženitev. Pa — kar je, pa je. Stanizlaj! ne zameri, odpustljiva eden drugemu, da pri Bogu tudi odpuščanja doseževa. Voljno trpi in trdno v Boga zaupaj, vse se bo izšlo v tvoj večen prid.“ — Še si v roke sežejo. Stanizlaj gre sila žalosten in ves objokan v hudo ječo, Jakob se odpelje vesel na dom svoje neveste. 
Med tem je Katinka vse zvedla, kako je sodba stekla čez Stanizlaja in da je Jakob oprosten, da pride domov, zato ga je željno pričakovala in se ga veselila. Vsa je bila Katinka zdaj v veselju, zdrava, brihtna, rdeča, urna bolj ko pred, vendar preteklo je skoraj dvajset tednov, preden je prišel pričakovani Jakob. Kar enega dne ob desetih pred polnem prirožla voz, pred Bazilijevo hišo obstoji, Jakob odsede, stopi v hišo in reče s ponižnim glasom: „Hvaljen bodi Jezus Kristus!“ 
Katinka se ozre, Jakoba spozna in od veselja zavpije: „Oh ljubi Jakob! si vendar prišel! Bog te sprimi!“ Po bratovsko se objameta in obema so v očeh solze igrale. Katinka ga je z neskončnimi vprašanji nadlegovala, Jakob ji pa ves prijazen resnobno reče: „Ljuba moja Katinka! vse ti bom sčasoma povedal, zdaj pa me pelji naj prvo k tvojemu staremu očetu Baziliju, da ga pozdravim.“ 
Ko je Jakob starega Bazilija pozdravil, je bil njegov prvi pot v farno cerkev Boga zahvalit za rešitev iz groznih jetniških bridkosti. Z ginjenim, pa hvaležnim srcem poklekne pred veliki oltar in tako iskreno moli, da mu vsled velike hvaležnosti solze tako po licih, na glas je takole molil: „O neskončno dobrotljivi oče nebeški! tvoje usmiljenje je brezkončno; tvojih dobrot bogastvo je neizmerno! prisrčno se zahvalim za dobroto rešitve iz velikega trpljenja. Prosim ponižno, da me tudi v prihodnje ne zapustiš, temveč me v večno nebeško veselje pripelješ.“ 
Jakobov prihod se je hitro zvedel po soseski in prišli so nekateri prijatelji željni Jakoba videti in z njim govoriti. Čakajo ga v hiši Bazilijevi, da iz cerkve pride, med tem se takole pogovarjajo: „Jakob je vendar dobra duša. Lejte, kako zelo je hvaležen Bogu za prejete dobrote; ni ga iz cerkve pričakati, lep zgled nam daje ponižne hvaležnosti, ki smo jo vsi dolžni Bogu.“ 
Ko Jakob pride iz cerkve, obsujejo ga vsi prijatelji in znanci in mu srečo voščijo, da ga je Bog ohranil in končal njegove težave. Med tem je Katinka dobro kosilo napravila, vsi se usedejo za mizo, so dobre volje, še prijazno z Jakobom pogovarjajo in na njegovo zdravje pijejo. Posebno vesel je bil stari oče Bazili, ki je rekel: „Prijatelji! v srce me veseli, da se je nedolžnost pokazala in grda nevoščljivost osramotila, Bog je neskončno dobrotljiv, pa tudi pravičen: hvalimo Boga iz celega srca.“ 
Kmalo po tem so osnovali ženitev, stari Bazili je rekel: „Moje življenje gre h koncu; zato želim, da bosta kmalu poročena, da potem mirno usmerjem. Ob kratkem je bilo vse opravljeno, prišel je dan poroke. Preden gresta Jakob in Katinka k poroke, gresta vsa po svatovsko opravljena h očetu Baziliju ga prosit za blagoslov. Prideta pred starega očeta, poklekneta in prosita rekoč: „Dragi oče! zdaj pojdeva k poroki in stopila bova v zakonski stan; zvezana bova do smrti, dajte nama očetovski blagoslov, da nama bo tudi Bog dajal svoj blagoslov obilno.“ 
Oče Bazili se vzdigne po času s svojega sedeža, položi desno roko na glavo Jakobovo, levo pa na glavo svoje hčerke Katinke, in takole moli: „Neskončno dobrotljivi nebeški oče! gospod nebes in zemlje, blagoslovi ta dva človeka, katera mislita zdaj stopiti v stan svetega zakona. Daj njima trdno zdravje veliko let, dodeli njima vedno srečo in razlivaj čez nju obilne zaklade svoje dobrotljivosti, da bosta Tebe tukaj vedno častila in hvalila, po smrti pa pri Tebi se vekomaj veselila. Pojdita v miru in Gospod naj bo z vama. Amen.“ 
Zdaj gresta h poroke, povabljeni prijatelji ju spremijo. Ko od poroke pridejo, usedejo se okoli mize, polne dobrih jedi, toda nobeden se jedi ne dotakne, dokler ne pride k mizi stari oče Bazili; vsi so ga imeli v veliki časti. Preden se usedejo, vošči stari Bazili srečo novim zakonskim, svojemu zetu Jakobu in svoji hčerki Katinki, da bi srečne videla svoje otroke, svoje unuke in svojih unukov unuke. Potem se obrne v ženina Jakoba in reče: „Jakob! jaz se nadejam, da boš pameten zanaprej, kakor si bil doslej; mislim da boš lepo ravnal s svojo pričujočo nevesto mojo hčerko Katinko, katera me ni nikoli razžalila, zato glej v pričo vseh svatov tebi dam pravico, da v prihodnje se ne boš več pisal Jakob P. ampak Jakob Bazilijevič, zato da se to ime ohrani tudi po moji smrti. Zdaj so se še le usedli, pili in jedli, dobre volje bili in Boga hvalili. 
Jakob in Katinka sta veliko let srečna in vesela v zakonu živela in zale in pridne otroke imela. Celi čas njima je bil Bog milostljiv in v vseh rečeh sta bila srečna, toda tudi nista pozabila se Bogu vedno priporočati in pridno moliti. V nobeni hiši ni bilo toliko molitve opravljene ko v Bazilijevi. Marsikatera lepe nauke iz svojega življenja je vedel Jakob dajati svojim otrokom; ko so malo odrasli, pripovedoval jim je večkrat, kako se je njemu godilo in v njih mlade srca je cepil strah božji. Skrbno njim je vedno priporočal rekoč: „Ljubi moji otročički! Le varujte se Bogu zameriti, varujte se ga razžaliti. Vselej zvesto Bogu služite in v vseh rečeh zvesti bodite, trdno vselej v Boga zaupajte in na njegovo previdnost se zanesite, in Bog vas nikoli zapustil ne bo. 
IX. Luka P. se loči od svojega brata Jakoba. 
Ne dolgo po Jakobovem ženitovanju reče Luka svojemu bratu Jekobu: „Veš kaj, bratec! jaz te bom zapustil; lahko si brez mene in tvoja žena Katinka tudi rada vidi, da grem od hiše. Šel bom proti naju domovini, in če se nikjer pred ne vstavim, šel bom do Ljubljane, ker rad bi še videl očeta Jožefa, če so še živi. Grozne želje imam še govoriti z njimi, da bi jim povedal, kako se nama godi, ker vem, da od naju niso nič zvedeli, kar sva od doma šla.“ 
Jakob mu odgovori: „Ljubi moj Luka! ostani pri meni, boš videl, da bo prav; jaz ti bom dal, karkoli hočeš; trpljenja ne boš imel, delal boš le, kolikor se ti bo zljubilo. Da bi se te pa moja žena Katinka rada znebila, ni res, to si le sam domišljuješ.“ 
Luka mu na to reče: „Veseli me, brate moj, da bi me rad imel pri hiši; pa brez zamere, od hiše grem saj za nekoliko časa; če mi ne bo nikjer ostanka, pridem nazaj in bom za zmeraj ostal pri tebi. Ti še ne veš, da imam jaz pri nekem graščaku na Poljskem denarjev poiskati, pa kje je tisti graščak, tega ne vem; zato grem in bom opraševal tako dolgo, da ga najdem. Dobil bom pri njem sto rubeljnov (to je 166 fl. 40 kr. avstr. dan.); imam pismo v rokah. Sin tega graščaka je bil v Sibiriji zaprt ravno v tisti jetnišnici, kakor jaz: zelo je bil bolan, jaz sem mu lepo stregel, kolikor sem zamogel, umrl je, pa pred smrtjo mi je skrbno naročal iti do njegovih tovaršev ter jim povedati, kako se mu je godilo.“ 
Jakob mu reče: „Če je pa temu tako, hodi z Bogomu pravi srčno, „in ko bi se ti utegnilo kdaj hudo goditi, vedi da moja hiša bo tebi vedno odprta. Če boš kdaj pomoči potreboval, gotovo je boš pri meni dobil.“ 
Drugi dan precej se začne Luka pripravljati na potovanje. Brat Jakob mu da denarjev, kolikor previdi, da jih bo potreboval in mu reče: „Glej, dane zapraviš nepotrebno, ampak varuj, da boš dolgo shajal z denarjem, kar ti ga dam.“ 
Jakob mu je dal obleko čisto vso novo. Dal mu je tudi lovsko piščalko, kakršno lovci rabijo, ko se z njo sklicujejo; dal mu je tudi lovski rog, da z njim na lov trobi in dal mu je dobro okovano palico, da se bo zamogel z njo braniti, če bo treba. Luka se pri vseh, kar jih je pri hiši, lepo poslovi, culjico vzame in gre. Jakob ukaže vpreči in reče hlapcu ga peljati tri postaje, potem pa se vrniti. Prvi dan potuje Luka srečno; nič se mu ni nerodnega pripetilo. 
Drugi dan Luka zarano vstane in se poda na pot še pri hladu; gre celo dopoldne naprej proti Varšovi. Varšova je bila poglavitno mesto nekdanjega poljskega kraljestva, kjer je bival nekdanji poljski kralj, zdaj je sedež namestnika rusovskega cara. Cesta se je vila skozi velik gozd skoraj dve uri daleč; Luka stopa srčno čisto sam po cesti in si žvižgljaje kratek čas dela. Proti poldnu, ko sonce dobro pripeka, zavije Luka, že ves truden od potovanja, malo s ceste v gozd, se usede v senco dveh hrastov, da bi se malo počil in kruha použil. Že se mu je jelo dremati, kar se pripelje po cesti brhka kočija z iskrima konjema; pa ravno Luku nasproti, na oni strani ceste, skočijo iz gozda štirje roparji in zavpijejo: Stoj, stoj! Kočijaš, ki se je zanesel na mlade konje, misli roparjem uiti, zato konje udari z bičem in ju na glas požene, da bi ubežal roparjem. Pa eden roparjev pomeri puško v kočijaža, sproži in ga do smrti ustreli; kočijaž se zvrne, na tla pade, pa konjske jermene in bič zmerom trdno v rokah drži. Roparji videti kočijaža mrtvega skočijo h kočiji, eden se vstavi pred konje, trije pa hitro od gospoda, v kočiji sedečega, denarje terjajo. Gospa, njegova žena, se tako prestraši, da omedli, se zgrudi in se ne zave. Gospod njim da vse denarje iz aržetov, da jim lepo zlato uro, da jim zlate prstane, ki jih je na rokah imel, mogel je vzeti izza vrata zlato vrvico z žlahtnim dragim kamenjem in njim jo dati: Dal njim je oblačila in vse so mu pobrali, kar je imel v kočiji. Toda z vsem tem niso bili dovoljni, ampak le še denarjev so hoteli in so vpili: Ti imaš še v kočiji denarje skrite; hitro nam jih daj, če pa ne, ravno tako storimo s teboj, kakor s tvojim kočijažem. Gospod lepo prosi roparje, da naj mu pustijo življenje, ker jim hoče vse rad dati, da ga le ne umorijo. Vse preišče po kočiji ter jim da; ker jim pa le ni bilo zadosti, dregali so ga z ostrim nožem in ga silili. Kedarkoli ga je ropar z nožem dregnil in ga ranil, zavpil je gospod tako žalostno, da bi mogel ganiti naj trše in neusmiljeno srce; le roparjem se nič ne usmili. 
Vse to dejanje vidi Luka komaj streljaj daleč od ceste; v srce se mu usmili, želi mu pomagati, pa ne ve kako. Premišljuje in preudarja; potem pravi sam pri sebi: Eh! naj bo, kar hoče, poskusil bom, morebiti vendar rešim revnega gospoda iz rok neusmiljenih tolovajev. 
Luka se pomakne v gostejši gozd, in začne na vse grlo vpili: Haj! Haj! tolovaji, fantje hitite, da nam ne uidejo in poči s pištolo, da se daleč po gozdu razlega. Potem zapiska s piščalko, ki se lovci z njo sklicujejo, poka z rokami ob škornje, pa lovske pse oponaša, ker znal je tako lajati, kakor da bi v resnici psi lajali. Pa je spet s pištolo ustrelil, spet s piščalko zažvižgal in na glas vpil: „Fantje! hitite, tecite, da jih ujamemo.“ 
Tak šum je Luka v gozdu naredil, kakor da bi res bilo veliko lovcev, kateri za roparji hitijo. 
Nagloma roparji zbežijo, kočijo puste in se umaknejo v gozd. Luka to videti skoči hitro h kočiji, potegne jermena ubitemu kočijažu iz rok, potegne mu iz roke tudi bič, skoči na kočijo, udari konje, zavpije nad njimi in ju tako požene, da letijo ne po živinsko, ampak po tičje. Roparji zdaj vidijo, da ves tak šum je le en sam človek naredil, da je kočijo odpeljal; hitijo torej za njo in streljajo, pa k sreči nič ne zadenejo; doteči se je pa še menj mogli, ker Luka je konje tako priganjal, da je v četrtinki ure prevozil, kar se navadno še v eni uri težko prevozi. 
Ko privozi do prve krčme, vstavi se in vpraša kerčmarja, ki je ravno na pragu stal: „Imate li dve postelji?“ — „Imamo jih, da, pa še dobre.“ — Luka reče konjarju konje spreči in jih v konjak peljati, toda eden se je hipoma zvrnil, pregrel se je, drugemu vendar ni bilo nič. Luka prime gospo, jo vzdigne iz kočije in nese na posteljo. Potem gre po gospoda, mu pomaga iz kočije, ga pelje počasi ga operaje in položi na drugo posteljo. Gospa je bila od strahu še zmeraj v omedlevci in se zave, Luka ji oblačila odpne, da je niso tiščale in jo moči po senceh z jesihom ali kisom. Tudi je dobil izvlečka iz jelenovega roga, katerega je gospej večkrat podtikati dajal in jo tako počasi zbrihta. Zdaj ji Luka tako streže, da bi ji nobena ženska ne mogla tako lepo postreči, ker v takih opravilih je bil posebno znajden. Znal je dobro skuhati, bil je izurjen skoraj v vseh ženskih delih, česar se je bil še doma od matere navadil. Večkrat se spomni zdaj Luka besedi svoje ranje matere, katera mu je marsikrat rekla: Lukec! Nauči se tega in onega; karkoli se v mladosti naučiš, to zna tebi prav priti, in ti veliko pomagati. 
Grozno se gospa čudi, ko se zave, da se znajde v tuji hiši in ima tujega strežejo tako umnega, katerega nikoli še ni videla. Vse od kraja ji mora Luka pripovedovati, kako se je godilo od takrat, kar je od strahu omedlela. Gospa zvesto posluša in se zavzame nad Lukovo srčnostjo; zelo mu je hvaležna ter mu tudi obljubi svojo hvaležnost v dejanju skazati. Gospod je bil sicer zmeraj pri brihti, le zelo so ga bolele rane, ki so mu jih naredili roparji, dregaje ga z ostrim nožem. Luka mu izmiva rane z mrzlo vodo, jih lepo izčedi, potem naredi dobro ranecelivno mazilo, namaže z njim rutice in jih poklada po gospodovih ranah, da so se zgubile počasi bolečine, rane pa se zacelile. Luku jo šlo to delo tako izvrstno od rok, kakor bi bil izučen ranocelnik, ker se je bil nekoliko pri soldatih, nekoliko v jetnišnici v Sibiriji naučil; vse mu je zdaj prav hodilo, ker gospod in gospa sta bila zelo zadovoljna z Lukovo postrežbo. 
Ko Luka vse opravi, gre že pozno zvečer v obednico in si ukaže prinesti jedi in pijače, ker celi dan še ni imel nič gorkega v ustih. „Le dajte mi dobrih jedel in vina; vem, da gospod vse rad poplača zame.“ 
Krčmar mu prinese vse po željah, usede se zraven Luka in ga vpraša, odkodi da pridejo. 
Luka vpraša kerčmarja: „Očanec! kaj poznate to gospodo?“ — „I kaj pa, da jo poznam; gospod je baron Žiga, gospa je baronka njegova žena. — Ti ljudje so zelo premožni, baron je posestnik velike graščine ne zelo daleč od tod.“ Zdaj še le Luka pripoveduje, kako se je družini pridružil, in jo le otel iz rok neusmiljenih tolovajev — da prej ni nikoli ne barona, ne baronke videl ne poznal. „Naključilo se je — govori Luka — da sem ravno videl, kako so roparji napadli kočijo; ta naključba ni bila brez volje božje. Bog je tako obrnil, da so bili hudobneži odgnani in baron rešen, čeravno ranjen, vendar ne nevarno, meni se pa tudi nič hudega ni zgodilo.“ 
Oštir je Luka zvesto poslušal in se čudil nad njegovo srčnostjo, poslednjič reče: „Veš, Luka! le lepo strezi baronu in baronki; tvoj trud ne bo zastonj, ker oba sta dobrega srca in tudi dobrih rok, bogata pa tudi. Vem dobro, da boš od zdaj mogel več časa pri teh dobrih ljudeh ostati, ker si jim storil toliko dobroto; zato poslušaj, kar ti povem, da boš saj nekoliko vedel okoliščine te družine. V lepi zakonski ljubezni in edinosti sta živela baron Žiga in njegova žena Matilda, srečo sta imela v vseh rečeh, vesele dni sta uživala, čislana od vseh sosedov. Pa kakor časna sreča ni stanovitna in popolnoma, ker kmalu pride kaka bridkost, katera posvetno srečo kali in greni, ravno taka je bila sreča barona Žiga. Pač je res, da na tem svetu ni najti prave resnične sreče, le v nebesih bomo našli resnične in pa večne sreče, katere nam ne bo grenila nobena težava, nobena bridkost, ampak brez vsega strahu, to neskončno srečo kdaj zgubiti, bomo se neprenehoma v Bogu veselili. — Baron Žiga in njegova žena nista imela več ko dva sinova, stareji je bil Pavel, mlajšemu je bilo ime Henrik. Lepo sta skrbela oče in mati za svoja fantiča, skrbno ju učila v krščanskih resnicah, zvesto ju napeljevala na lepo krščansko življenje; zato sta sta vila v nju vse svoje zaupanje. Mlajši sin Henrik je rad slušal svoje starejše, bil je pokoren v vseh rečeh; vse povelja svojih starišev je zvesto in z veseljem spolnoval, svoje starejše je vedno zelo spoštoval in v veliki časti imel, zato je pa tudi starejšem narejal veliko veselje. Stareji sin Paul je bil nepokoren, neubogljiv in svojeglaven. Nagajal in kljuboval je starejšem, kjer je mogel; kar so mu oče in mati ukazali, še ubogal ni, ali pa je storil vse le z nevoljo, z godrnjanjem in preklinjevanjem. Storil je Pavel pajdašino s kmečkimi potepuhi; cele noči se z njimi vlačil, popijal in pretepal; da je pa imel s čem plačevati po krčmah za se in za svoje pajdaše, kradel je doma očetu dnirje in zapravljal, tako je veliko bridkost in žalost delal svojim starejšem. Pač noben otrok, kateri starišev ne spoštuje, jih žali in zaničuje, sreče imeti ne more; zato je tudi Pavel ni mogel imeti. Šel je k soldatom, soldaški stan mu je bil najbolj všeč; nekaj časa se prav dobro obnaša, bil je častnik ali oficir, toda kmalu se je naveličal, najhujše ga pa je težila pokorščina; v soldaškem stanu pa je pokorščina naj bolj potrebna dolžnost. 
Pavel stori prijaznost s pajdaši svoje baže, kateri so bili ravno tako svojeglavni, napuhnjeni, prevzetni in hudobni; nobeno povelje jim ni bilo po všečnosti; čez vse naredbe višjih oblastnikov so zabavljali in le prosto živeti želeli. Pogovorijo se enega dne iti na lov v daljni gozd in tam v samoti brez strahu, da bi jih kdo zapazil, naredijo trdno zavezo, natihoma dobiti tovaršev, kolikor je mogoče, da se hočejo potem z združeno močjo vsem oblastnikom ustaviti, jim pokorščino odreči in zdajno vlado popolnoma ovreči. Trdo se molčali vsi zavezniki; živ človek ni zvedel njih skrivnega naklepa, tudi so že sila veliko tovaršev pridobili. Že se je bližal čas, da bi bili zavezniki očitno ustajo oznanili, vse višjo oblastnike pozaprli ali pa pomorili. Višji oblastniki so pa zasledili naklep teh zaveznikov, zvedli so za vse, kateri so bili v tej ustaji prizadeti, in malo dni pred izpeljavo njih namena, bili so vsi polovljeni in v hude ječe pozaprti. Tako je vlada o pravem času zadušila osnovano ustajo, katera bi bila utegnila nevarna biti celemu kraljestvu. Zlo so bili pokorni ali kaznovani vsi zavezniki, naj večja kazen pa je zadela Pavla, kakor začetnika in podpihovalca zelo nevarne ustaje; bil je obsojen k smrti. Ker je pa rusovski car usmiljenega in dobrega srca, je Pavlu prizanesel in njegovo obsodbo spremenil v hudo ječo do smrti v veliki jetnišnici v Sibiriji. Kakor slišimo, ni bilo treba mu dolgo časa trpeti kazni, ker od žalosti, od pomanjkanja in trpljenja je Pavel kmalu končal svoje žalostno življenje, kar sta zvcdla baron in baronka in sta zelo žalostna.“ 
Luka je na vse te kerčmarjeve besede dobro pazil in misli, morebiti je bil ravno tega barona sin tisti, ki sem mu jaz v jetnišnici stregel. 
X. Luka P. v hiši barona Žigata. 
Brž ko zve mladi baron, Henrik, sin barona Žigata, nesrečo svojih starišev, pripelje se jih obiskat in pripelje seboj tudi umnega zdravnika, ki je pregledal baronu rane, in opraševal Luka, iz česa je mazilo naredil, da se po njem lepo rane celijo in več baronu bolečin ne napravljajo? 
Luka vse zvesto pove in reče: „Veliko vojakom sem rane zacelil s tem mazilom, zato pa vem, da je dobro in v resnici pomaga.“ 
Zdravnik je vse to v pričo barona in baronke potrdil in za dobro spoznal, kar je Luka naredil; zato ga zdravnik baronu priporoči, rekoč: Tak streže je plačila vreden. 
Henrik in zdravnik sta bila ves dan pri barona Žigatu: mislila sta ga že drugi dan z baronko vred domov prepeljali, toda ni bilo mogoče, ker rano se niso še toliko zacelile, da bi se bil mogel baron brez nevarnosti peljati. Mogla sta ostati v krčmi še štiri dni, potem naj prideta Henrik in zdravnik z veliko kočijo, da se bodo vkup domov peljali. 
Veliko veselje je bilo v gradu o prihodu barona in baronke, več ljudi se je sešlo, ker so zvedli njih nesrečo in pa njih srečen prihod po prestani nevarnosti; vsi ljudje so jima srečo voščili. Krčmarju je baron obilno plačal za vso postrežbo in se zahvalil za prijazno sočutje, pa tudi ga pohvali kot prijaznega in dobrega gostinčarja. 
Ko baron in baronka prideta v svoje navadno stanišče, se zmerom boljšata in kmalu sta popolnoma okrevala in do dobrega ozdravela. Luku sta bila vedno hvaležna, pa tudi mladi baron Henrik je bil z njim prijatelj zavoljo tolike starejšem skazane skrbi in truda. Po zadobljenem zdravju ukaže baron Žiga enega dne napraviti dobro pojedino, in povabi več znancev in prijateljev, da so se z njim vred veselili, na njegovo zdravje pili, pa Luka tudi niso pozabili, ampak zelo so ga hvalili. 
Ko se povabljeni razidejo, usedeta se baron in baronka na podolgosti poblazinjeni stol, pokličeta Luka in baron mu tako govori: „Glej Luka! srečno smo ozdraveli, čast bodi Bogu! Zdaj povej, ker si nama toliko dobrega storil, tako lepo nama stregel, da sva v kratkem času ozdravela, koliko bom jaz mogel tebi dati za ves tvoj trud? Koliko boš terjal? le naravnost in odkritosrčno govori.“ 
Luka na to pohlevno reče: „Žlahtni gospod baron, dobra gospa baronka! zelo me veseli, da ste ozdraveli, dobro se mi zdi, da sem vam zamogel nekoliko pomagati v vaši nesreči; pa povem vam, tega nisem storil zavoljo dobička ali zavoljo plačila, ampak storil sem to le iz krščanske ljubezni do bližnjega; storil sem le svojo dolžnost; če pa človek stori, kar je dolžen, s tem še nič ne zasluži. Če sem kaj zaslužil, plačal mi bo Bog; če mi pa tudi vi radovoljno kak dar podaste, rad ga bom vzel, ker sem reven. Dnarci, ki mi jih je brat dal, so že pošli, torej nimam zdaj prav nič. Če mi za popotnico kaj podarije, zelo vam bom hvaležen.“ 
Baron in baronka se spogledata, potem reče baron: „Luka! ker za ves trud od mene nič ne terjaš, sklenil sem takole narediti, ako ti bo prav: Ti ostaneš v moji hiši, dokler boš živ; preskrbljen boš z vsem potrebnim; imel boš obleko lepo, hrano dobro in stanišče snažno; delati ti ne bo nič treba, samo meni boš stregel; ti boš moj životni streže in moj životni varuh. Za kake kratkočasnosti ti bom tudi dal včasih kaj denarjev; le pameten boš mogel biti in lepo se obnašati. Pred mojo smrtjo bom že naročil, da te bo mogel moj naslednik, naj bo že moj sin ali pa kaki drug, do smrti z vsem preskrbeti, ako bi te pa ne hotel v hiši imeti, ti bo mogel vsako leto v denarjih dati, kolikor bom odločil. Luka, povej zdaj, si le dovoljen sem ali ne?“ 
„Dobri gospod baron!“ odgovori Luka in se priklone, „rad ostanem pri vas, dokler me boste hoteli imeti; kadar se me pa naveličate, pojdem pa s trebuhom za kruhom. Samo to vas prosim, dovolite mi, da grem iskat nekega gospoda, kateremu imam veliko povedati; ne vem ravno prav, kje prebiva tisti gospod; pa toliko vem, da v tej okolici neki je njegov grad.“ 
Baron vpraša Luka: „Ali imaš kaj pisma do tistega gospoda, katerega misliš iskati, drugače ga ne najdeš, ker tudi pravega imena ne veš.“ — „To je da,“ odgovori Luka, seže v aržet in pokaže list brez napisa. Baron pismice vzame in bere, zapisano pa je bilo takole: „Ljubi moj oče! Če vam Luka P. sam to pismice prinese, prosim vas, da mu sto rubeljnov odštejete, za veliki trud, katerega je z menoj imel v moji hudi bolezni v jetnišnici v Sibiriji; lepo mi je stregel, zato mu z voljo dajte, kar sem mu obljubil. H koncu se vam priporočim in za vselej od vas slovo vzamem, ker pri koncu je moje življenje. Odpustite mi, kar sem vas razžalil. Vaš nesrečni sin Pavl v jetnišnici v Sibiriji.“ 
Baron, prebravši to pismice prihaja bled ko prazna ruta; vendar ga baronki na glas prebere, katera se je na to pismo tako zelo prestrašila, da je omedlela in dolgo si ni mogla zbrihtati. Potem reče baron Luku: „Ni treba ti hoditi daleč iskat tistega gospoda, glej jaz sem oče tistega bolnika, kateremu si stregel v jetnišnici. Oh, Luka! povej povej, kako se je vendar mojemu sinu Pavlu godilo v jetnišnici. 
Luka zdaj vse od kraja pripovedovala, koliko je mogel Pavl trpeti, in je hudo grozno težavno bolezen dobil, da ni bilo mogoče več ozdraveti. „Posebno pa,“ pravi Luka, „mi je priporočal in rekel malo pred smrtjo: Ljubi moj Luka, če boš našel moje ljubeznive starejše, povej jim, da sem ostro pokoro delal v jetnišnici za svoje pregrehe in napačnost; zato upam, da mi bo Bog tudi odpustil.“ 
Baron odšteje precej Lukna sto rubnljnov po sinovem naročilu in mu reče: „Tu imaš sto rubeljnov; še več ti bom pa dal, če bom videl, da denarje prav in v dobro obračaš, zato da boš tudi ti katerikrat molil za mojega nesrečnega sina Pavla.“ 
Oče in mati sta dolgo žalovala po Pavlu, zanj molila in Henrika svojega mlajega lepo učila, da naj bo bogljiv, pokoren, zvest, priden in pa dober pravičen kristjan. Večkrat je oče rekel: „Lej, ljubi moj sin Henrik! ako bi bil tvoj brat Pavel mene slušal, me ubogal in spoštoval, ko bi ne bil v hudobne tovaršije zahajal, nikdar bi ne bil prišel v tako nesrečo. Varuj se, da se tudi tebi kaj enakega ne primeri.“ 
XI. Luka P. se oženi. 
Dve leti že je bil Luka P. v hiši barona Žigata vedno vesel, dobre volje in s vsemi prijazen in priljuden; pa tudi pijančevanju se je bil popolnoma odpovedal, baronu in baronki zvesto stregel, zato sta ga tudi vedno rada imela. Henrik, baronov sin, ki je bil od začetka Luku zelo prijazen in dober, pa je začel Luka grdo gledali, pri vsaki priliki mu zabavljati in ga zaničevati; imenoval ga je le pritepenca, postavača in lenuha; na zadnje se je prijaznost celo sovraštva do Jakoba spremenila. Pred očetom se mladi baron Henrik ni predrznil kaj čez Luka govoriti, vendar proti svojim prijateljem je večkrat rekel: Moj oče so neumni, ki so tega tujca pri hiši obdržali, to ni nič prida človeka; ko bi bil kaj prida, ne bi ga bili po Sibiriji po jetnišnicah vlačili. Če je mojim starejšem kaj dobrega storil, naj bi mu bili zato plačali pa ga odpravili, ne pa obljubili mu do smrti ga z vsem preskrbeti, da bo še meni na glavo prišel. Moj oče ne bodo že dolgo gospodarili, ker so že stari in zelo oslabili; ko pa jaz gospodarstvo nastopim, gotovo ne bom gledal pri hiši tega tujca.“ 
Luka je zelo čulil sovraštvo mladega barona, kar ga je tudi bolelo; pa vendar pred starim baronom ni nikoli nič v misel vzel zato, ker se je bal od hiše iti, pri hiši pa ga je neka druga reč privezanega držala. 
Stari baron Žiga je imel posebno veselje do lepih vrtov; imeti jih je hotel okoli svojega grada. V ta namen je vzel v službo umnega vrtnarja, ki je baronu posebno lepe vrte napravljal, drugega dela nobenega mu ni baron nakladal. Vrtnar dober, priden mož je v lepi krščanski edinosti živel s svojo ženo v kajžici blizu grada. Otrok nista več imela, kakor eno sam hčerko z imenom Kristinica. Nemila smrt pride, v štirinajstih dneh očeta in mater pomori in Kristinco samo pusti, katera je bila komaj štiri leta stara. 
Baron Žiga, dober usmiljen mož, je silo rad resničen pomagal, posebno rad pa se usmilil zapuščenih otrok, kar je lepa lastnost premožnih ljudi. On je vzel malo Kristinico v svoj grad in jo z vsem potrebnim preskrbel; vzel jo je kakor za svojo. Ko Kristinica doraste baron jo pošlje v šolo in jo podučiti v vseh vednostih; ne le samo navadne ženske dela je mogla znati, ampak bila je tudi podučena v tujih jezikih, v muziki in v vseh učenostih, kakršnih se plemenitoiki prilastiti navado imajo. Kakor žlahtna cvetlica v lepem vrtu lepo razvija svoje cvetje in razveseljuje s svojim prijetnim duhom vsakega, ki je ugleda, ravno tako je Kristinica s svojim lepem čednostmi in s ponižnim obnašanjem razveselila vsakega, kateri je z njo v koliko zadevo prišel. Stari baron Žiga je Kristinico le toliko rad imel, da bi bil rad videl, ko bi hotela njegova snaha biti; želel je, da bi jo bil mladi baron v zakon vzel. Dopadla mu je Kristinica zato posebno, ki je rada in veliko molila in rada k božji službi hodila; mislila je pa tudi po pravici, da da Bog vsaki hiši, kjer radi molijo, srečo in obilen blagoslov. 
Enega dne pokliče k sebi stari baron Žiga svojega sina Henrika in mu tako govori: „Ljubi moj sin Henrik! glej oslabel sem; moč me je zapustila; več ne bom mogel posihmal gospodariti; v pokoj se hočem podati, tebi pa gospodarstvo izročiti. Zato ti priporočim: poišči si tovarščice, izberi si dobro ženico, da boš srečno gospodaril, pošteno živel in ohranil dobro ime naše rodovine. Ne pozabi, da grozno je veliko ležeče na tem, kako nevesto si boš izvolil. Če bo srečen tvoj zakon, da boš lepo mirno v edinosti živel s svojo ženo, srečno bo celo tvoje popotovanje na svetu, in užival boš vesele ure; tudi v starosti, če ti je Bog dočakati dovoli, boš imel dobro zvesto pomočnico. Če bo pa vaju zakon nesrečen, ako ne bosta oba ene misli, ako se bosta v zakonu sovražila in grdo gledala, eden drugemu kljubovala in nasprotovala, pekel bosta imela že na tem svetu, zginil bo blagoslov in zadele vaju bodo mnoge nesreče. Zato ti priporočim, da si poiščeš dobro pobožno, pohlevno in pametno nevesto. Ne bom te silil, katero bi mogel vzeti; izberi si jo sam, kakršno si boš zbral, tako do smrti boš mogel imeti. Ker pa vsak oče zamore dober svet dati svojemu otroku, zato tudi jaz svetujem in mislim, da se ne boš kesal, ako storiš po mojem svetu. Moj svet je pa, da bi vzel za ženo našo Kristinico. — Dekle je zala, mlada, pohlevna, bogoslužna, rada moli, zvesto Bogu služi in zelo pametno se obnaša, tega ne moreš tajiti, ker jo od mladih nog poznaš, saj sta bila vkupaj izrejena. Upam, da bi Kristinica z meno lepo ravnala, ker je dobrega in žlahtnega srca; vem, da bi me nikoli ne zaničevala. Stori, pa kakor hočeš; silil te ne bom.“ 
Na to se mladi baron spodobno očetu priklone in reče: „Dragi moj oče, zahvalim vas lepo za nauke, ki ste mi jih dali, kar pa zadeva mojo ženitev in volitev neveste, prosim vas lepo, da mi daste štirinajst dni odloga, da malo premislim, preudarim in kaj pozvem.“ 
Oče reče: „Prav je tako, da ne tja v en dan in nepremišljeno se ne zavežeš do smrti. Le dobro premisli, pa svetujem ti tudi in priporočim molitev. Prosi nebeškega očeta, da naj ti naklone dobro krščansko nevesto, s katero bi srečno in veselo živel mnogo let.“ 
Drugi dan precej se mladi baron Henrik napravi, obleče naj lepše oblačila, ki jih je imel, ukaže vpreči iskre konje v lepo kočijo in se odpelje obiskat daljnega soseda grofa Vladimira. Vladimir je bil zelo premožen in slaven grof; imel je več graščin in veliko bogastva. Imel je tudi tri hčere, že vse odraščene; omožil še nobene ni, zato ker ni ga bilo ženina še do zdaj, kateri bi bil gospodičnam všeč. Baron Henrik se pripelje v Vladomirovo graščino, in je bil slovesno in z velikim veseljem sprejet. Grof ukaže napraviti dobro kosilo, veseli se usedejo k mizi, se radujejo in eden drugemu napijajo. Henrik je imel pri mizi lepo priliko grofove tri hčere pregledovati ter njih obnašanje pretehtati. 
Henrik si je izmed trijeh gospodičin zbral naj mlajšo, Matildo po imenu, in je potem ostal v Vladomirovem gradu še štiri dni, da so se do dobrega zmenili in vse obravnali, kar prihodno ženitvo zadeva. Ker so se do dobrega pogodili, reče Henrik grofu Vladimiru: „Z vsemi pogodbami sem dovoljen, samo to vam povem, da ženitnine ne bomo obhajali, ker čakati moram nekaj časa, da doma tudi spravim vse v red. Posebno dva človeka moram pred od grada spraviti, preden nevesta pride, zato ker vem, ko bi ta dva pri hiši ostala, nova nevesta bi ne imela kaj veselih dni.“ 
Grof vpraša: „Kaj sta pa ta dva človeka, da jih tako želite od hiše spraviti?“ 
„Ta dva sta: Luka, nek tujec, ki je mojega očeta roparjem otel; zato so mu pa oče preveč obljubili, namreč da ima pravico pri gradu biti do smrti in lastnik graščine naj bo kdor hoče, vsak ga mora z vsem preskrbeti, ko bi ga pa ne hotel pri gradu imeti, mora mu vsako leto nekaj denarjev do smrti dajati. Jez pa bom rajši mu denarje dal, da se ga le znebim, ker nič mi ni všeč, on me zmeraj očetu toži, in besede prenaša, tega pa ne morem in nočem trpeti, zato mora iti od hiše. Tudi je pri gradu neka rejenka, katero so oče vzeli potem, ko so ji revni starši pomrli. Dekle je res pametna, toda oče bi radi, da bi se jaz z njo zaročil; ker pa tega nočem, vem, da bo očetu in rejenki moja nevesta od več in ne bosta je rada videla; ravno zato jo moram tudi odpraviti, če ji ravno nekoliko dam, ker je bila od mladega pri hiši. Vejte tedaj, dragi gospod grof, kadar bom vse to v kraj spravil, bom prišel in ženitnino bomo napravili, se gostili in veselili,“ Henrik se lepo vsem priporoči, odrine in gre domov. 
Drugi dan po svojem prihodu stopi Henrik pred svojega očeta, kateri je zelo bolehal. „No! kako si kaj opravil pri Vladamiru s svojo snubarijo,“ vpraša stari Žiga. 
„Prav dobro, oče! zbral sem si nevesto, hčer Vladimirovo, naj mlajšo z imenom Matildo, katera sicer ni tako zala kakor njeni dve sestri, toda zdi se mi prav ponižna, pohlevna in pametna; mislim, da boste tudi vi z njo zadovoljni.“ 
„Prav je,“ reče Žiga, „pa ljubi moj sin! verjameš, da sem že pred tvojim prihodom zvedel, kakšne pogodbe ste storili, ko ste se od ženitve menili. Ti si namreč pred Vladimirom obljubil, da ne boš pred ženitnine obhajal, kakor da rejenko Kristinico in pa tujca Luka od grada ne odpraviš. Zakaj si to storil: kaj sta ti ta dva toliko na poti? To je mene zelo žalilo. Saj dobro veš, da Kristinice nisem tebi nikoli silil, ali ti rekel, da jo moraš vzeti; jaz sem ti jo le svetoval, zraven sem pa tudi povedal, da vzameš katero hočeš. Zakaj boš zavoljo tega Kristinico sovražil in jo preganjal; saj ti ni nič hudega naredila. Ptujcu Luku sem pa obljubil ga preskrbeti do smrti; hočem tudi izpolniti to obljubo, akoravno to tebe v oči bo.“ 
„Dragi moj oče,“ pravi na to Henrik, „lepo prosim, odpustite mi, če sem se vam zameril s temi besedami, da bom pred ženitnino dva človeka od grada odpravil. Res sem tako govoril, pa sem to rekel le zato, da sem Vladimirjevim pokazal, da me ni misli s Kristinico se zaročiti, kar so mi prisojevali. Dobro sem vedel, da vam ne bo všeč, ker nočem vzeti Kristinice, katero ste priporočali in hvalili, silili mi je pa res niste nikoli. Res da je Kristinica zala, dobra, pridna in pohlevna dekle, vse hvale je vredna, vendar za ženo je vzeti ne morem.“ 
„Zakaj ne?“ 
„Prvič zato ne, ker je revnega, nizkega stanu. Naša rodovina je, kakor veste, že od starodavnih časov žlahtna in sloveča, zato se spodobi, da vzamem nevesto tudi žlahtnega stanu, da se v rodovini ohrani žlahtne stan. Ko bi jaz vzel nevesto nežlahtnega stanu, bili bi moji otroci le na pol žlahtne. Pa tudi moji tovarši in sosedje bi me zaničevali in mi rekli: Škoda da si baron tako imenitne rodovine, pa revno rejenko nizkega stanu vzameš za ženo. Drugič ne vzamem Kristinice zato, ker je revna, nima nič premoženja, denarjev pa bom potreboval, ko bom gospodarstvo pričel. Moja prihodnja nevesta bo pa imela lepo doto, trideset jezer goldinarjev, take dote ni v vsakem kotu dobiti. Tretjič ne vzamem Kristinice zato, ker je preveč prijazna z tujcem Lukom. Res da prav nič napačnega ne vem od nju, ampak zapazil sem, da se z očmi pogovarjata. Tedaj upam, da mi ne boste zamerili, ki nisem hotel storiti, kakor ste mi svetovali. Nadjam se pa, da vam bo tudi moja prihodnja nevesta všeč; ona je tudi pohlevna, ponižna in bogoslužna, zato sem jo izvolil; onih dveh sester nobene nisem, hotel ker so se mi preveč prevzetne zdele.“ 
Stari baron Žiga je imel zraven svoje domače graščine tudi še drugo majhno graščino z imenom Trnjava, katero je pozneje kupil za sedem tavžent goldinarjev. Te graščinice baron ni združil ali zedinil s svojo domačo graščino, ampak jo zmerom posebej obskrbovati dal po kakem služabniku; mislil je v njej v svoji starosti zaslombo imeti, ko bi se mu utegnilo v starih letih hudo goditi, kar se vsakateremu primeriti zna. Ker je pa stari baron zvedel, da njegov sin se noče oženiti pred, da bo Kristinico in Luka popolnoma spravil od hiše, reče sam pri sebi: „Čakaj, da ti ne bo treba odpravljati od hiše teh dveh oseb, katere ti toliko v oči bodete, bom ju pa jaz odpravil brez tvoje skrbi.“ 
Zato pokliče k sebi Kristinico in Luka, kateremu so le tujec rekli ter takole govori: „Luka! povej mi, bi le bil ti dovoljen s Kristinico se zaročiti in jo za svojo vzeti?“ 
Luka rudeč prihaja, ne ve kaj odgovoriti, nekoliko pomolči, potem pa pravi: „Se ve, da bi jo rad, toda je nimam kam dati, ker nimam celo nič premoženja?“ 
Potem vpraša baron Kristinico: „Si le dovoljna z Lukom se zaročiti in ga za moža vzeti?“ 
Kristinica tudi ne ve kaj odgovoriti, ampak vsa oplašena milo reče svojemu krušnemu očetu: „Milostljiv oče gospod baron! rada bi Luka vzela, ker mislim, da bo dober mož; pa kaj čem sirota, ki nimam nič premoženja. Mislila in želela sem do smrti pri vas ostati, da bi vam bila stregla v starih letih v vaši bolehnosti in vam skazovala hvaležnost za tolike dobrote; ker sem pa zvedla, da je mladi baron, vaš sin, trdno sklenil mene in Luka od hiše dati preden nevesta pride, zato se rajši sama prostovoljno umaknem, da bi le toliko imela, pošteno se preživeti.“ 
Zdaj reče baron z resno in krepko besedo: „Luka P. in Kristinica moja rejenka! poslušajta me, kaj vama bom veselega oznanil, česar vem, da se nista nadejala. Znano vama je, da sem gospodarstvo svoje velike graščine svojemu sinu izročil; tudi vesta, da imam graščinico Trnjavo z imenom, katere nisem sinu dal, moja lastnina je. To graščinico hočem vama v last dati. Polovico graščine Trnjave dam tebi, Kristinica, za doto, ker si od mladega pri meni, vzel sem te kakor za svojo hčerko in rada si me vselej bogala; drugo polovico Trnjave pa dam tebi, Luka, zato da boš preskrbljen do smrti, kar sem ti obljubil, ker si mi v sili pomagal, vendar te zavežem s Kristinico lepo ravnati in po krščansko z njo v zakonu živeti. Ker vama graščinico Trnjavo izročim, izgovorim si le tole: Vsako leto mi bosta dajala za moj poboljšek iz graščinice dve sto goldinarjev, kar mislim, da vaju ne bo težilo. Zraven tega morate biti zame vedno pripravljene dve stanici z vsem hišnem orodjem, primerjenim mojemu stanu. Prišel bom k vama stanovat, kadar se mi bo zljubilo, in bom prebival pri vama, kolikor dolgo se mi bo zdelo. Morebiti še pri vama sklenem svoje življenje: po moji smrti nimata nobene dolžnosti več iz graščinice komu kaj dajati. Sta li dovoljna s to mojo naredbe?“ 
Luka in Kristinica padeta na kolena pred baronom, primeta ga vsak za eno roko jo poljubita in od velikega veselja jokata. „Milostljivi gospod baron! nisva vredna tolike sreče; drugega ne moreva reči, kakor Bog vam stotero in stotero povrni. Bog vas ohrani mnogo let pri življenju, da bi veliko let pri nama prebivali.“ 
Te besede so starega barona tako ginile, da so mu solze v oči stopile; toda hitro se zjasni njegovo obličje in prijazno reče Luku in Kristinici: „Hitro vstanita, le pred Bogom se spodobi klečati, ne pred človekom. Pojdita po svojih opravkih, priporočam vama, da bosta zame molila. Jutri se bo izročilno pismo naredilo, potem pojdeta k gospodu fajmoštru, da opravita ukazano izpraševanje in zapišeta oklice. Čez tri nedelje, ko bodo oklici stekli, hočemo napraviti ženitnino. Tudi ženitnino vama bom jaz napravil in povabil nekaj svojih zvestih prijateljev, da se bom zadnjikrat z njimi radoval, in se saj enkrat še pred smrtjo veselil prav iz srca.“ 
Bila sta zdaj Luka in Kristinica ženin in nevesta: ker sta krščanski nauk dobro znala, so oklici poredoma tekli, zadržka ni bilo nobenega. Stari baron je že ukazal pripraviti za ženitvanje, tudi je oznanil svojim prijateljem dan, kdaj da naj pridejo na gostje. 
Ko mladi baron Henrik vse natanko zve, kako je njegov oče naredil, bil je žalosten, da je zbolel od velike žalosti. Ves zamišljen molči, z nobenim ne spregovori, in če ga kdo vpraša, odgovori mu: „Oče so me zavrgli, oče me sovražijo, zato nisem v stanu biti vesel.“ 
Enega dne je oskrbnik mladega barona lepo tolažil in mu tako govori: „Dobri baronček! zakaj ste vedno tako pobiti in žalostni in nevoljni zavoljo graščinic Trnjave, katero so oče drugim dali; saj imate zadosti prihodkov od domače graščine; priženili boste tudi dosti, ne bo vam treba stradati ne, če imate Trnjavo ali pa ne; pustite vse to v nemar, kaj se boste zato toliko gnali in si zdravje spodkopavali, naj bo Trnjava, čigar hoče.“ 
„Ljubi moj prijatelj! vse je res, kar mi pripoveduješ,“ odgovori mladi baron. „Vedi, da meni ni toliko za graščinico Trnjavo, ampak mene le to grozno boli in peče, ker mene oče sovražijo, in me nikoli z lepem očesom ne pogledajo. Glej, gotovo več ko dvajsetkrat sem očeta ponižno prosil in rekel: Dragi moj oče! Lepo pohlevno vas prosim, dajte meni malo graščinico saj po vaši smrti, da bom tudi jaz v starih letih zaslombo imel, ker nihče ne more vedeti, kako se mu bo v starosti godilo; toda vse moje prošnje so bile zastonj, nisem bil uslišan. Prilizljiva rejenka Kristinica in pa hinavski pritepeni tujec Luka, sta se vedno očetu prilizovala in prikupovala, jih posebno častila, poviševala in hvalila. Zavrgli so oče moje prošnje, kakor da bi ne bil njihov sin, dasiravno jih nisem nikoli razžalil, nikoli nič napačnega storil, nikoli jim nisem nasprotoval in dali so tujcem graščinico, do katere sem jaz prvo pravico imel.“ 
„Res je to,“ reče oskrbnik, „pa kaj vam pomaga se togotiti zavoljo tega, saj veste, da s svojim blagom stori vsakteri, kakor se mu poljubi; tako tudi vaš oče s svojim premoženjem. Kaj boste vi hudobni zato. Veste, dobri mladi baron! jaz vam svetvam nekaj prav pametnega.“ 
„Kaj takega?“ 
„Tole, umaknite se za nekoliko časa, pojdite k svojemu prihodnjemu tastu grofu Vladimiru. Ostanite tam tako dolgo, da Lukovo ženitovanje mine, med tem se bo vaše srce upokojilo, pozabili boste na graščinico, na Luka in na Kristinico. Potem se boste oženili in žalost v veselje spremenili.“ 
Mladi baron gre. 
XII. Jožef P. najde oba svoja sina Jakoba in Luka. 
Odločen je bil dan poroke in ženitvanja precej v ponedeljek po tretjem oklicu; bilo je ravno na sv. Luka dan, bil je ženinov narveselišev god. Že zjutraj v ponedeljek se je v graščino pripeljalo pet lepih kočij, napreženih z lepimi bistrimi konji; pripeljali so se namreč povabljeni posebni prijatelji starega barona vsi v lepih dragih svatovskih oblačilih. Baron je tudi dal najlepšo kočijo napreči, usedeta se v njo ženin in nevesta in peljejo se h poroke v farno cerkev, katera je bila preko velike ceste; graščina je bila pičle pol ure oddaljena. Ker je bil dan poroke oznanjen, prišlo je več ljudi h cerkvi pričakovat svatov. Med tem pripotuje nek tuj starček, vidi ljudi pred cerkevjo stati, pridruži se k njim in vpraša enega iz med njih, kaj da čakajo, ker ni nedelja ne praznik? Odgovori mu, da bo okoli enajste ure poroka, ravno kar se bodo pripeljali svatje. Ptuj starček vpraša: „Ali bo tudi maša ali bo samo poroka?“ Povedo mu, da bo tudi maša. „No,“ pravi starček, „čakati hočem tudi jaz, da bom pri sv. maši, same poroke pa bi ne čakal.“ 
Kmalo se pripeljejo svatje. Iz prve kočije pred cerkvijo stopita ženin in nevesta, in vsi gledalci ju pozdravijo in zavpijejo: „Živila.“ Tudi tuj starček radoveden videti ženina in nevesto, prav dobro pogleda ženina, ki je ravno pred njim stal. Ta pogled je starčeka tako v srce ginil in tako čudni občutlji so se ga lotili, da sam ui vedel, od kod pridejo in kaj pomenijo. Sam pri sebi je rekel: ženin se meni posebno znan zdi, Bog ve od kod je. Vpraša starček enega zravenstoječih: „Prijatel! bi le hoteli meni povedati, kako je temu ženinu ime in kako se piše?“ — „Luka vem da mu je ime, kako se pa piše, vam ne vem povedati,“ odgovori vprašani. — „Luka Luka!“ ta beseda gre starčku zmeraj po glavi, tako da ga je še pri maši motila. Po maši gresta ženin in nevesta navadno k altarju, da ju poročejo duhovnik. 
Starček ni bil daleč od altarja; vedno ženina ogleduje in je radoveden zdaj slišati še njegov glas pri altarji. Ko zasliši starček Lukov glas pri altarji, se tako začudi, da se ves strese, in reče sam pri sedi: Tega človeka bi jaz utegnil poznati, tudi njegov glas se mi znan dozdeva. 
Ko poroka mine, posedajo se svatje po kočijah in se odpeljejo domov na grad. Tudi tuji starček gre iz cerkve, gleda za kočijami in premišljuje, kam bi se zdaj obrnil. „E!“ pravi zadnjič, „naj bo kakor hoče, grem do grada, morebiti najdem med povabljenimi človeka dobrega srca, da bi mi malo jesti dal, ki sem zelo potreben, denarja pa že nimam nobenega, vse čisto sem že potrošil na dolgem potovanju. — Starček gre počasu se s palico operaje, da pride do grada, pred gradom se usede na kamnito klop in sedi cel božji popoldne, brez da bi ga bil kdo vprašal, kaj češ ali kaj bi rad. V gradu pa so obilno dobrih jedi uživali, sladko vince pili, se veselili in radovali, vesele pesmi prepevali. Starček sedi lačen na klopi, ni ga bilo, da bi se bil nanj ozrl in mu najmanjši grižlej podaril, noter pa se ni pridrznil iti in gospodi nadlego delati. Proti večeru pride nekdo povabljenih iz grada se hladit, bilo mu je v obednici preveč vroče, usede se na kamnito klop zraven starčeka in ga prijazno popraša: „Kaj pa vi stari mož čakate?“ — „E čakam, da bi malo jesti dobil, zelo sem lačen, dans še nisem nič toplega okusil, denarji so mi pošli ker že dolgo popotujem, kupiti tedaj ne morem; trdno sem se zanašal, da bom tukaj kaj dobil, ker vem da je vsega v obilnosti pri ženitnini; ker se pa ne upam noter iti prosit in gospodo nadlegovat, čakam tukaj na božjo milost.“ 
Gospod pravi: „Vi ste tujec, kar vas obleka in jezik razodeva? Od kod ste doma?“ 
„Daleč daleč sem doma, jaz sem llirijan, Ilirija je moja domovina, pa nisem Nemec, ampak Slovan sem kakor vi; vaš jezik in naš sta si močno v rodu.“ 
Gospod ves prijazen s tujim starčkom reče: „Dragi stari možiček! počakajte tukaj, jaz hočem skrbeti, da kaj jesti dobite, in potem se hočeva kaj več pogovoriti; ker se jaz posebno rad pogovarjam s starimi ljudmi, zlasti pa s takimi, ki pridejo iz daljnih krajev, da kaj pozvem. Gospod gre v obednico k baronu in mu prijazno reče: „Gospod baron! nekak tuj starček, popotnik sedi pred gradom, zelo je lačen, pravi da danes še ni nič toplega okusil, ne spodobi se, da bi dans kdo lačen šel od hiše, prosim vas torej, ukažite kaj dati revnemu tujcu, starček je prav pošten videti.“ 
Baron precej ukaže služabniku prinesti posodo, in sam baron da v posodo lep kos dobre pečenke, velik kos belega kruha in kozarec vodke (na Poljskem se žganje imenuje vodka) in reče služabniku: „Nesi to tujemu revežu; povej mu, naj použije to, potem naj gre v božjem strahu naprej.“ Povabljeni gospod, ki je jesti sprosil za tujca, tudi gre s služabnikom in mu reče: „Lejte to vam pošljejo baron, da se boste poživili in udeležili veselja današnjega dneva. Le uživajte zdaj dar božji, pogovarjati se znava tudi med jedjo.“ 
Starček odgovori gospodu: „Dobri gospod! vidim, da ste dobrega usmiljenega srca; lepo vas zahvalim, da ste mi jesti sprosili, ker morebiti brez vas bi se ne bil nihče name spomnil; pa ne zamerite mi, da ne pokusim nobene jedi, čeravno sem zelo lačen, pred da bom z ženinom govoril. Eno samo besedico mu imam povedati in potem sem zadovoljen.“ 
Gospod radoveden, kaj bi ta tuj starček z ženinom imel govoriti, vpraša: „Kaj bi mu pa radi povedali?“ 
Popotnik pravi: „Tega vam ne morem povedali, če mi pa ženina pripeljete, znate zraven biti in slišati, kar mu bom povedal.“ 
Gospod reče: „Malo počakajte; z ženinom bova kmalu tukaj,“ in gre, poišče ženina in mu reče: „Nekak tuj priljuden starček je tukaj in želi z vami govoriti; pravi, da vam ima eno samo besedo povedati.“ 
Ženin precej gre pred grad rekoč: „Deset besedi mi zna tuj starček povedati, ne le eno samo, ker rad kaj zvem iz daljnih krajev; povabljeni gospod ga spremi. Ženin Luka se vstopi pred tujega starčeka in ga prijazno popraša: „Oče! kaj mi imate povedati?“ 
Ptuji starček ogleduje Luka od glave do nog, potem reče po domače v slovenskem jeziku s trdno besedo: „Ali nisi ti Luka P...... iz Ljubljane doma?“ 
„Se ve da sem.“ 
„Kaj me več ne poznaš svojega očeta Jožefa P.?“ 
Takrat spozna Luka svojega pravega očeta po besedi, ga objame in se od veselja zjoka. „Za božjo voljo, ljubeznivi moj oče! kako ste prišli tako daleč, in kako ste me našli tukaj?“ 
„Naključilo se je tako,“ odgovori oče, „pa kaj naključilo, Bog je naklonil tako, da sem te našel, ker sem te želel videti, preden usmerjem. Dolg in težaven je pot, ki sem ga storil, toda nič mi ni žal, da sem te le našel.“ 
Luka reče svojemu očetu: „Oče! le malo še počakajte in steče vesel v obednico, katera je bila v drugem nadstropju; stopi pred barona, ki je bil v lepih pogovorih s svojimi prijatelji, ne utegne počakati, da bi bil baron izgovoril, povzdigne roko, kakor k molitvi in tako govori: „Dobri milostljivi gospod baron, moj dobrotnik! ker ste mi nezapopadljivo dobroto izkazali, in mi neskončno veselje storili, prosim, lepo vas prosim, storite mi danes še eno veselje.“ 
Baron se smehljaje reče: „No koga bi neki še rad? Le hitro povej kaj želiš; dans sem dobre volje, če si le nisi kaj neumnega smislil, storil ti bom; kaj želiš.“ — 
Luka odgovori: „Moj pravi oče so me prišli obiskat iz dalne dežele; namerilo se je, da so me ravno dans našli, samo to prosim, da bi dovolili za nekaj časa očeta k mizi vzeti, da bi bili deležni mojega veselja in moje sreče.“ 
Baron reče: „Prav je, precej pojdite po očeta, pripeljite ga noter, posadite ga k mizi, da se z nami vred veseli, ker ne spodobi se, da bi se sin radoval, oče pa vzdihoval, saj vem, da otrokova sreča starejšem več veselje nareja ko lastna.“ 
Jakob, ženinov brat, ki je bil tudi med povabljenimi, zasliši govoriti od očeta, vpraša ženina: „Kaj so res naju oče prišli?“ 
Luka hitro odgovori: „Res res, le pojdi z menoj pred grad.“ 
Zdaj gre ženin Luka s svojo nevesto Kristinico, brat ženinov Jakob s svojo ženo Katinko, pa tudi tisti povabljeni gospod, ki je najprvo z očetom govoril. 
Vsi se vstopijo pred očeta in Luka reče: „Oče poznate tega moža,“ ter pokaže Jakoba. 
Oče ga ogleduje potem reče: „Ne morem ga poznati, ker oči me že zapuščajo, spomin moj je grozno slab.“ — 
Jakob pravi na to: „Kaj več ne poznate Jakoba P., svojega starega sina?“ 
Zdaj oče po besedi spozna Jakoba svojega sina in reče ves ginjen: „Dobrotljivi Bog! kolika sreča mi je dans došla! Našel sem ob enem oba sina, katera sem mislil že zdavnaj zakopana. Neskončno milostljivi Bog, kako hitro žalost v veselje spremeniš, ti rad pomagaš revnim, kateri v tebi zaupajo. Ljuba moja sina Jakob in Luka! zdaj vidita, da Bog rad uslišala naše molitve, če le s trdnim zaupanjem molimo; glejta, vedno sem molil za vaju, od kar sta odšla od hiše, da bi vaju Bog obvaroval vseh nesreč, in tu vaju najdem zdaj zdrava in srečna. Molita tedaj vidva rada tudi vselej, da bi vaju dobrotlji Bog obvaroval časne in večne nesreče.“ 
Zdaj peljejo starega očeta Jožefa P. s vso častjo ženin Luka in njegova nevesta, ženinov brat Jakob s svojo ženo, in pridružili so se tudi drugi povabljeni gospodje. Na baronovo povelje so jim godci naproti prišli in jih v obednico spremili. Vkazal je baron očeta posaditi k misi med oba sina in mu postreči, karkoli je mogoče. Baron se je sam tudi prijazno s starim očetom pogovarjal, in rekel, da še nikdar ni takega veselja imel kakor dans, ker revni žalostni oče najde dva sina ob enem v sreči in veselju. — Drage jedila so uživali, z njim očeta ponujali, sladko vince pili, vsi se srčno veselili. Vedno sta sina očeta opraševala, kako se na Kranjskem kaj godi, in če kdo znanih še živi. Celo noč so se radovali, proti jutru še le so pospali, baron pa se je zavoljo bolehnosti že pred h pokoju podal. 
Preden se stari baron Žiga h pokoji poda, svatom tako le govori: „Dragi moji prijatelji! le dobre volje bodite in veselite se, pa prosim vas, da pred polnem jutri me nobeden ne zapusti. Jutri opoldne bomo še vkupej južnali, potem se boste odpeljali vsak na svoj dom,“ kar mu vsi obljubijo in lahko noč voščijo. 
Drugi dan opoldne vsi vkup južinajo, bili so židane volje, po južini eden od drugega slovo vzamejo in se odpeljajo vsak na svoj dom. Luka in njegova nevesta se odpeljata na svojo njima podarovano graščinico po imenu Trnjava, in pa očeta Jožefa seboj vzameta, ženinov brat Jakob in njegova žena jih spremita in nekatere dni se pri njih pomudita, da graščino dobro oglodata. Zdaj Jakob vzame slovo od svojega brata Luka, njemu in njegovi ženi veliko srečo vošči in dolgo življenje. Jakob tudi reče svojemu bratu: „Dragi moj bratec! dobro vem, da bi ti rad imel pri sebi očeta, da bi ti pomagali in te učili gospodariti, česar nikoli nisi navajen bil, toda drugače ne more biti zdaj, očeta bom odpeljal, da bodo videli tudi moj dom. Nekoliko časa bodo pri meni; ko se bodo naveličali, pridejo pa spet k tebi.“ 
S tem so bili vsi dovoljni. Jakob in njegova žena Katinka se z očetom vred odpeljajo na svoj dom blizu mesta, ki se reče Kovno. 
Zlo vesel je bil oče Jožef P., da vidi srečna svoja sina po tolikih prestanih nadlegah, nesrečah in bridkostih kar mu Jakob vse na tajniko dopovedal, zato je rekel: „Lej moj sin Jakob! kako dober je tebi Bog; velike žalosti ti je poslal, z mnogimi težavami te je obiskal, zato da te je čistil, in zdaj je vse tvoje žalosti v veselje spremenil. Bodi tedaj zato Bogu vselej hvaležen; varuj se tako dobrega nebeškega očeta žaliti ali se mu zameriti. Bodi zvest božji služabnik, rad in obilno moli, hvali Boga za tolike dobrote, da se boš vreden storil doseči tudi večnih dobrot v nebesih.“ 
Jožef P. je bil komaj dva meseca pri svojem sinu Jakobu, jelo mu je tako dolgčas biti, da je prosil Jakoba rekoč: „Ljubi moj sin! kmalu sem se naveličal pri tebi; dolg čas mi je; prosim te, daj me peljati k Luku nazaj, da bom že pri njem nekoliko časa.“ 
Jakob, ker ni hotel žaliti očeta, ukaže napreči in pelje sam svojega očeta k bratu Luku na Trnjavo. Pol leta je živel Jožef P. pri svojem sinu Luku, potem pa poln veselja, da je pred smrtjo videl oba svoja sina, je srečno v gospodu zaspal. 
Srečno in veselo so živeli veliko let med svojo družino vsi trije sinovi Jožefovi. Blagoslov božji je bil vedno pri njih, ki so zvesto hodili po njegovih potih. 
Bog nikomur dolžen ne ostane; Bog tistim, ki ga ljubijo, vse na dobro obrne: Njegovo presveto ime bodi hvaljeno in češčeno vekomaj! 
